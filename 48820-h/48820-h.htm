<!DOCTYPE html PUBLIC "-//W3C//DTD XHTML 1.1//EN"
"http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="it">
<head>
 <meta http-equiv="content-type" content="text/html; charset=UTF-8" />
 <title>
  La trilogia di Dorina, di Gerolamo Rovetta
 </title>
 <link rel="coverpage" href="images/cover.jpg" />
 <style type="text/css">
body {margin-left: 10%; margin-right: 10%;}

p {margin-top: .5em; margin-bottom: 0em; line-height: 1.2; text-align: justify; padding-left: 1em; text-indent: -1em;}
p.speaker {text-align: center; margin-top: 1.5em; font-size: 80%;}
.center {text-align: center; text-indent: 0; padding-left: 0;}
.title {text-align: center; font-size: 110%; margin-top: 1em; margin-bottom: 1em;}

div.booktitle {page-break-before: always; padding: 3em;}
div.titlepage {text-align: center; margin: 0 5%; padding: 2em 0; page-break-before: always; page-break-after: always;}
div.titlepage p {text-align: inherit; text-indent: 0; padding-left: 0;}
div.verso {text-align: center; padding-top: 2em; font-size: 95%; margin: 0 10%;}
div.verso p {text-align: inherit; padding-left: 0; text-indent: 0;}
div.chapter {page-break-before: always; padding-top: 3em;}
div.chapter h2 {page-break-before: avoid;}

h1,h2,h3 {text-align: center; font-style: normal;
font-weight: normal; line-height: 1.5;}
h1 {font-size: 150%;}
h2 {font-size: 140%; margin-top: 1em; margin-bottom: 2em;}
h3 {font-size: 120%; margin-top: 2em;}

hr {width: 70%; margin-top: 1em; margin-bottom: 1em; margin-left: 15%; margin-right: 15%; clear: both;}
hr.mid {width: 50%; margin-left: 25%; margin-right: 25%;}
hr.minor {width: 20%; margin-left: 40%; margin-right: 40%;}
hr.silver {width: 90%; margin-left: 5%; margin-right: 5%; border-top: none; border-right: none; border-bottom: thin solid silver; border-left: none;}
@media handheld {
hr.silver {display: none;}
}

.pagenum  {position: absolute; right: 2%; font-style: normal; font-weight: normal; text-decoration: none; font-size: 65%; text-align: right; color: #999999; background-color: #ffffff; clear: left;}

.pad6 {margin-top: 6em;}
.pad2 {margin-top: 2em;}

.small {font-size: 85%;}
.min {font-size: 90%; margin-bottom: 2em;}
.large {font-size: 115%;}
.main-t {font-size: 200%;}
.g {letter-spacing: .2em;}
.smcap {font-variant: small-caps;}
.lowercase {text-transform: lowercase;}

ul {list-style-type: none; line-height: 1.2em; margin-top: 1.5em;}

.tnote {background-color: #f7f1e3; color: #000; padding: 1em 1em 2em 1em;
  margin: 3em 10%; font-family: sans-serif; font-size: 90%; page-break-before: always;}
.tntitle {text-align: center; text-indent: 0; padding: 1em; font-size: 120%; margin-bottom: 1em;}
.tnote p {padding: 0 1em; text-indent: 0;}
.covernote {visibility: hidden; display: none;}
@media handheld {
  .covernote {visibility: visible; display: block;}
}

.poem {text-align: left; font-size: 95%; margin: 1.5em 10%;}
.poem p {margin: 0; padding-left: 3em; text-indent: -3em;}

    </style>
  </head>
<body>

<div class="booktitle">
<h1>
LA TRILOGIA DI DORINA
</h1>
</div>

<hr class="silver" />

<div class="titlepage">
<p class="large">
GEROLAMO ROVETTA
</p>

<p class="pad2 main-t">
LA TRILOGIA DI DORINA
</p>

<p class="pad2 large">
COMMEDIA IN 3 ATTI
</p>

<p class="pad6">
<span class="g small">MILANO</span><br />
—<br />
<span class="small">1920</span>
</p>
</div>

<div class="verso">
<hr class="mid" />
<p>
PROPRIETÀ LETTERARIA
</p>

<p>
<i>Riservati i diritti di traduzione.</i>
</p>

<hr class="minor" />
<p>
È assolutamente proibito di rappresentare questa commedia
senza il consenso per iscritto dell'autore. (<i>Art. 12 del
testo unico, 17 settembre 1882</i>)
</p>

<p>
<i>La Trilogia di Dorina</i> fu rappresentata per la prima volta
al teatro Alessandro Manzoni di Milano la sera del 29
febbraio 1889, dalla compagnia diretta dalla signora Virginia
Marini.
</p>
<hr class="mid" />
</div>

<div class="chapter">
<p>
<span class="pagenum" id="Page_123">[123]</span>
</p>

<h2>
PERSONAGGI
</h2>

<p class="title">
DELL'ATTO PRIMO
</p>

<ul>
<li>DORINA</li>
<li>NICCOLINO</li>
<li><span class="smcap">Don</span> LUIGI D'ALBANO</li>
<li><span class="smcap">La Marchesa</span> FULVIA</li>
<li>ADELINA</li>
<li>TERESA</li>
<li>EDOARDO COSTANTINI.</li>
</ul>

<p class="center">
La scena è in una villa di Lombardia.
</p>

<p class="pad2 title">
DELL'ATTO SECONDO
</p>

<ul>
<li>DORINA</li>
<li>NICCOLINO</li>
<li><span class="smcap">Don</span> LUIGI D'ALBANO</li>
<li><span class="smcap">La signora</span> ISABELLA</li>
<li><span class="smcap">Il maestro</span> COSTANTINI.</li>
</ul>

<p class="center">
La scena è a Milano.
</p>

<p class="pad2 title">
DELL'ATTO TERZO.
</p>

<ul>
<li>DORINA</li>
<li>NICCOLINO</li>
<li><span class="smcap">Don</span> LUIGI D'ALBANO</li>
<li>SANTANERA</li>
<li><span class="smcap">Un ufficiale di cavalleria</span></li>
<li>GIUSEPPINA.</li>
</ul>

<p class="center">
La scena è a Roma. — Epoca presente.
</p>
</div>

<hr class="silver" />

<div class="chapter"></div>
<p>
<span class="pagenum" id="Page_125">[125]</span>
</p>

<h2>
ATTO PRIMO
</h2>

<p>
<i>Sala terrena nella villa della marchesa Fulvia. Molte
piante, molti fiori. In fondo il giardino. Porte laterali
con portiere. La comune nel fondo.</i>
</p>

<h3>
SCENA I.
</h3>

<p class="min">
Un cameriere precede un servitore che porta il
vassoio del caffè. Il servitore dietro le indicazioni
del cameriere depone il vassoio sopra un
tavolino in mezzo alla sala, vicino al sofà.
Quando tutto è pronto il servitore resta dietro
il tavolino e il cameriere si avvicina ad una porta
di sinistra, ne alza la portiera e la tiene alzata
per un momento finchè entrano i signori.
</p>

<h3>
SCENA II.
</h3>

<p class="min">
La piccola <span class="smcap">Adele</span>, dai 10 ai 12 anni, corre in fondo
alla scena dove c'è un tavolo con una grande
bomboniera. La marchesa <span class="smcap">Fulvia</span>, <span class="smcap">Dorina</span>, <span class="smcap">Luigi</span>,
<span class="smcap">Niccolino</span>, poi il maestro <span class="smcap">Edoardo Costantini</span>.
</p>

<p class="speaker">
NICCOLINO
</p>

<p>
(<i>parla con grande vivacità con Dorina</i>).
</p>

<p>
<span class="pagenum" id="Page_126">[126]</span>
</p>

<p class="speaker">
MARCHESA
</p>

<p>
(<i>a Luigi</i>) Ho ordinato di portarlo qui il caffè: è
più allegro!
</p>

<p class="speaker">
LUIGI
</p>

<p>
Benissimo, sempre, zia.
</p>

<p class="speaker">
MARCHESA
</p>

<p>
(<i>vedendo l'Adelina che prende i dolci</i>) Basta,
Adelina! Hai capito?... Basta! (<i>l'Adele si avvia
per uscire</i>) Non voglio... — Oh sì!... Va
come il vento!
</p>

<p class="speaker">
LUIGI
</p>

<p>
Ha più coraggio di noi.
</p>

<p class="speaker">
MARCHESA
</p>

<p>
L'Adele mi diverte e voi no, l'Adele è carina, e
voi...
</p>

<p class="speaker">
LUIGI
</p>

<p>
E noi, no!
</p>

<p class="speaker">
DORINA
</p>

<p>
(<i>aiutata da Niccolino mette lo zucchero nelle tazze,
ecc</i>).
</p>

<p class="speaker">
NICCOLINO
</p>

<p>
Che importa! Non ho più paura della mamma!
</p>

<p>
(<i>Niccolino porta la tazza alla marchesa che risponde
ringraziando con un cenno del capo.
Dorina porta il caffè a Don Luigi</i>).
</p>

<p class="speaker">
LUIGI
</p>

<p>
Oh, tante grazie, signorina Dori!
</p>

<p class="speaker">
DORINA
</p>

<p>
(<i>mettendo due palle di zucchero in una tazza e
mostrandola al Costantini</i>) Così, va bene?
</p>

<p>
<span class="pagenum" id="Page_127">[127]</span>
</p>

<p class="speaker">
COSTANTINI
</p>

<p>
Si figuri... (<i>è impacciato, vorrebbe versare il caffè
nel piattello, ma poi vede che gli altri lo bevono
dalla tazza, fa lo stesso e si scotta</i>).
</p>

<p class="speaker">
DORINA
</p>

<p>
(<i>offrendo la tazza a Niccolino</i>) È in collera?
</p>

<p class="speaker">
NICCOLINO
</p>

<p>
(<i>con ira gelosa</i>) Quell'imbecille è innamorato di
lei!
</p>

<p class="speaker">
DORINA
</p>

<p>
(<i>ridendo</i>) Oh povero signor Edoardo!
</p>

<p class="speaker">
MARCHESA
</p>

<p>
(<i>a Costantini, forte</i>) Il maestro Costantini non è
di Milano, mi pare?
</p>

<p class="speaker">
COSTANTINI
</p>

<p>
(<i>vorrebbe rispondere, ma per la confusione il caffè
gli va in gola di traverso e risponde tossendo,
con cenni del capo</i>). Di... di... Livorno!
</p>

<p class="speaker">
LUIGI
</p>

<p>
(<i>alla Marchesa sedendosi vicino sul canapè</i>) Maestro...
di che cosa?
</p>

<p class="speaker">
MARCHESA
</p>

<p>
(<i>forte, come presentando il Costantini a Luigi</i>)
Di pianoforte: il maestro Edoardo Costantini:
sostituisce il Bazzaro che è ammalato.
</p>

<p class="speaker">
LUIGI
</p>

<p>
(<i>come per ricordarsi</i>) Costantini... Costantini...
Ci deve essere un altro Costantini, ma molto
più vecchio di lei?
</p>

<p class="speaker">
COSTANTINI
</p>

<p>
(<i>subito</i>) Sissignore: maestro di canto: è mio zio.
Oh era un famoso tenore, — ha cantato anche
<span class="pagenum" id="Page_128">[128]</span>
alla Scala... (<i>con grande naturalezza ed ingenuità</i>)
ma poi, perduta la voce, si diede all'insegnamento
e tiene pensione per lirici e... affini!
</p>

<p class="speaker">
LUIGI
</p>

<p>
(<i>al Costantini che gli è rimasto dinanzi sorridendo
un po' goffamente</i>) Bravo! Bisogna diventare
celebre come lo zio!
</p>

<p class="speaker">
COSTANTINI
</p>

<p>
Sono fallito nel cantino!... Vorrei avere il talento
e la voce della signorina! (<i>parla di Dorina con
entusiasmo e la guarda con passione</i>).
</p>

<p class="speaker">
LUIGI
</p>

<p>
(<i>sorridendo</i>) Per fare anche lei la prima donna?
(<i>prende la tazza vuota della Marchesa e la porta
verso il tavolino del caffè</i>).
</p>

<p>
(<i>Il cameriere gli va incontro per prenderla. Cameriere
e servitore raccolgono le tazze — portano
via il servizio del caffè. — Intanto il maestro
Costantini gira intorno alla Dorina guardandola
come un innamorato</i>).
</p>

<p class="speaker">
NICCOLINO
</p>

<p>
(<i>a Dorina</i>) Quello sciocco mi urta i nervi. Ho sentito,
sa, che cosa le ha detto a colazione.
</p>

<p class="speaker">
DORINA
</p>

<p>
(<i>sorridendo</i>) Davvero?
</p>

<p class="speaker">
NICCOLINO
</p>

<p>
(<i>rifacendo comicamente il Costantini</i>) Verrà con
noi fino alla stazione di Oldrate? Venga, signorina
Dori! (<i>con forza</i>) Lei non ci andrà, la
prego.
</p>

<p>
<span class="pagenum" id="Page_129">[129]</span>
</p>

<p class="speaker">
DORINA
</p>

<p>
(<i>con dolore — vivamente</i>) Oh sì, mi lasci accompagnare
la mamma!
</p>

<p class="speaker">
NICCOLINO
</p>

<p>
Faccia questo sacrificio; sarà la prova che non le
sono antipatico!
</p>

<p class="speaker">
MARCHESA
</p>

<p>
Signorina Dori, badi che l'Adele non prenda
troppo sole! (<i>al Costantini</i>) È l'ora della lezione?
(<i>guardando l'orologio</i>) Manca mezz'ora.
(<i>Costantini fa un cenno affermativo</i>).
</p>

<p class="speaker">
DORINA
</p>

<p>
(<i>fa per uscire. Niccolino siede sul sofà in faccia
alla Marchesa</i>).
</p>

<p class="speaker">
MARCHESA
</p>

<p>
(<i>a Dorina</i>) La signora Teresa ha proprio fissato
di ritornare oggi a Lugano?
</p>

<p class="speaker">
DORINA
</p>

<p>
Partirebbe col signor Edoardo, si fermerebbe stasera
a Milano, e domattina...
</p>

<p class="speaker">
COSTANTINI
</p>

<p>
(<i>interrompendola</i>) L'accompagno io fino a Chiasso.
</p>

<p class="speaker">
DORINA
</p>

<p>
Sono più contenta, così la mamma non fa tutto
il viaggio sola, alla sua età...
</p>

<p class="speaker">
MARCHESA
</p>

<p>
È una brava persona questo nostro caro maestro!
</p>

<p class="speaker">
DORINA
</p>

<p>
Allora permette che faccia venire la mamma?
Vorrebbe ringraziarla.
</p>

<p>
<span class="pagenum" id="Page_130">[130]</span>
</p>

<p class="speaker">
MARCHESA
</p>

<p>
Sì, ma c'è tempo!... Adesso la signora Teresa non
avrà ancora finito di fare colazione. Verrà con
suo comodo. — E se vuol andare lei fino ad Oldrate
ad accompagnarla...
</p>

<p class="speaker">
NICCOLINO
</p>

<p>
(<i>sta attento a Dorina</i>).
</p>

<p class="speaker">
DORINA
</p>

<p>
(<i>un po' titubante</i>) Ma... oggi... viene don Filippo
per la lezione di Storia...
</p>

<p class="speaker">
NICCOLINO
</p>

<p>
(<i>sorride con soddisfazione</i>).
</p>

<p class="speaker">
MARCHESA
</p>

<p>
Oh, povera Adele! (<i>a Luigi</i>) È piena di talento
quella bimba!
</p>

<p class="speaker">
COSTANTINI
</p>

<p>
(<i>umilissimo</i>) Domando il permesso...
</p>

<p class="speaker">
MARCHESA
</p>

<p>
(<i>gli fa un cenno di commiato. Il Costantini inchinandosi
anche dinanzi a Luigi e a Niccolino,
esce dietro alla Dorina</i>).
</p>

<p class="speaker">
MARCHESA
</p>

<p>
(<i>cercando nel cestino dove prende un piccolo giubboncino
che lavora all'uncinetto: a Niccolino</i>)
Non vai fuori oggi coi cavalli?
</p>

<p class="speaker">
NICCOLINO
</p>

<p>
(<i>svogliatamente, sdraiandosi sul canapè</i>) Oggi no:
mando Francesco solo.
</p>

<p class="speaker">
LUIGI
</p>

<p>
(<i>seduto accanto alla Marchesa, guardando il suo
<span class="pagenum" id="Page_131">[131]</span>
lavoro</i>) È un giubboncino per la bambola dell'Adele?
</p>

<p class="speaker">
MARCHESA
</p>

<p>
Oh che!... È per i miei poveri!
</p>

<p class="speaker">
LUIGI
</p>

<p>
(<i>spiegandolo</i>) Avara di una zia! Ti sei tenuta i
poveri più piccoli!
</p>

<p class="speaker">
MARCHESA
</p>

<p>
(<i>ridendo e percuotendolo sulle mani coll'uncinetto</i>)
Dio, la gente di spirito! (<i>volgendosi a Niccolino</i>)
Animo!... fa qualche cosa; va a dire
a Don Filippo che si ricordi di venire per la
lezione e che oggi si fermerà a pranzo! (<i>a Luigi</i>)
Lo invito per te, sai, pessimo soggetto, per
il tuo trionfo. Che puzzo, quel sant'uomo! (<i>a
Niccolino</i>) Lo farai mettere a tavola vicino al
signor Giuseppe.
</p>

<p class="speaker">
NICCOLINO
</p>

<p>
(<i>mette il giornale, che aveva in mano, sul tavolo,
stira le braccia, sbadigliando, ma non si
alza</i>).
</p>

<p class="speaker">
MARCHESA
</p>

<p>
Su, coraggio!... Uno... due...
</p>

<p class="speaker">
NICCOLINO
</p>

<p>
(<i>Si alza</i>).
</p>

<p class="speaker">
MARCHESA
</p>

<p>
Oh... e tre! (<i>vedendo Niccolino che si avvia per
una porta di fianco</i>) Dove vai?
</p>

<p class="speaker">
NICCOLINO
</p>

<p>
A prendere le sigarette. (<i>va via</i>).
</p>

<p>
<span class="pagenum" id="Page_132">[132]</span>
</p>

<h3>
SCENA III.
</h3>

<p class="min center">
La <span class="smcap">Marchesa</span> e don Luigi, poi <span class="smcap">Dorina</span> e l'<span class="smcap">Adele</span>
che passano in fondo al giardino
infine <span class="smcap">Costantini</span>.
</p>

<p class="speaker">
MARCHESA
</p>

<p>
Mi urta i nervi a vederlo così svogliato, così cascante.
Nessuna vita, nessuna passione.
</p>

<p class="speaker">
LUIGI
</p>

<p>
Nemmeno per la signorina Dori?
</p>

<p class="speaker">
MARCHESA
</p>

<p>
(<i>vivamente</i>) Sei matto, Luigi? — Non dirle nemmeno
certe cose!
</p>

<p class="speaker">
LUIGI
</p>

<p>
È carina, sai; molto carina! Troppo carina per
essere una... un pedagogo!
</p>

<p class="speaker">
MARCHESA
</p>

<p>
Niccolino, ancora, non pensa altro che al sarto!
Tutto il suo studio è di fare il falso inglese a
piedi e a cavallo! — Ma ho un'idea per metterlo
a posto e volevo parlartene.
</p>

<p class="speaker">
LUIGI
</p>

<p>
Sentiamo, zia.
</p>

<p class="speaker">
MARCHESA
</p>

<p>
(<i>lo guarda, poi ad un tratto</i>) Dargli moglie.
</p>

<p class="speaker">
LUIGI
</p>

<p>
Può essere un'occupazione come un'altra, ma se si
annoia facilmente, una moglie sola mi pare un
po' poco per distrarlo!
</p>

<p>
<span class="pagenum" id="Page_133">[133]</span>
</p>

<p class="speaker">
MARCHESA
</p>

<p>
Non dire sciocchezze.
</p>

<p class="speaker">
LUIGI
</p>

<p>
La sposa, è bellina?
</p>

<p class="speaker">
MARCHESA
</p>

<p>
Non è una gran bellezza, ma come moglie può passare.
</p>

<p class="speaker">
LUIGI
</p>

<p>
Mi spaventi! — Chi è?
</p>

<p class="speaker">
MARCHESA
</p>

<p>
Indovina.
</p>

<p class="speaker">
LUIGI
</p>

<p>
(<i>pensando</i>) Di bruttine ce ne sono parecchie.
</p>

<p class="speaker">
MARCHESA
</p>

<p>
Un bellissimo nome e una grande fortuna (<i>Luigi
non indovina</i>) La Giulia Monleone!
</p>

<p class="speaker">
LUIGI
</p>

<p>
(<i>vivamente</i>) Oh no, no, povero Niccolino!
</p>

<p class="speaker">
MARCHESA
</p>

<p>
È un gran nome... due milioni, e infine è anche
di una bontà straordinaria, e tutto ciò rimane,
mentre la bellezza è come un buon odore: o
svanisce o se ne fa l'abitudine.
</p>

<p class="speaker">
LUIGI
</p>

<p>
Si fa l'abitudine al buon odore, ma non al cattivo,
zia! (<i>Dorina coll'Adele che le si appoggia al
braccio attraversano il giardino. La Marchesa
e Luigi non le vedono perchè seduti in modo
da voltare le spalle alla comune.</i>)
</p>

<p>
<span class="pagenum" id="Page_134">[134]</span>
</p>

<p class="speaker">
LUIGI
</p>

<p>
(<i>continuando</i>) Per il gran nome, Niccolino ha il
suo; e danari pure.
</p>

<p class="speaker">
MARCHESA
</p>

<p>
Non tanto quanto si crede. I possidenti sono i poveri
d'Italia; pagano per tutti! — Ricordalo,
tu che fra quindici giorni sarai deputato.
</p>

<p class="speaker">
LUIGI
</p>

<p>
Accetto l'augurio! — Al povero Niccolino resteranno
sempre settanta od ottanta mila lire di
rendita: abbastanza per tirare innanzi, finchè
trova un impiego. E il tuo? non lo conti, avaraccia
d'una zia?
</p>

<p class="speaker">
MARCHESA
</p>

<p>
Io devo pensare all'Adele: è figlia della mia povera
figliuola, e non è ricca.
</p>

<p class="speaker">
LUIGI
</p>

<p>
Questa non è una buona ragione per sacrificare
Niccolino.
</p>

<p class="speaker">
MARCHESA
</p>

<p>
Sacrificare!... Sei un osservatore superficiale. Alle
corte: tu non ti senti di dare la notizia a
Niccolino e di prepararmi il terreno?
</p>

<p>
(<i>Costantini entra dal giardino camminando in
punta di piedi</i>).
</p>

<p class="speaker">
COSTANTINI
</p>

<p>
Con...per...messo... prendo la musica
</p>

<p class="speaker">
MARCHESA
</p>

<p>
Faccia pure, maestro. (<i>a Luigi</i>) No?.. Non ti
senti di parlarne a Niccolino?
</p>

<p>
(<i>Costantini, sempre camminando in punta di piedi,
prende la musica e va via</i>).
</p>

<p>
<span class="pagenum" id="Page_135">[135]</span>
</p>

<p class="speaker">
LUIGI
</p>

<p>
(<i>impacciato</i>) Non posso fermarmi. Ho il consiglio
provinciale, poi una seduta... importantissima. — Poi
domani è anche l'onomastico di Donna
Maria. Infine ho i miei elettori da... sbalordire!
</p>

<p class="speaker">
MARCHESA
</p>

<p>
(<i>cerca e fruga in un cestino</i>).
</p>

<p class="speaker">
LUIGI
</p>

<p>
Che cerchi, zia?
</p>

<p class="speaker">
MARCHESA
</p>

<p>
Un altro <i>crochet</i>; me lo aveva portato ieri il signor
Giuseppe. (<i>Luigi si mette a cercare. La
Marchesa ad un tratto gli batte sopra una spalla</i>)
Ohi, Gigino! Sai che cosa mi ha detto il
signor Giuseppe?
</p>

<p class="speaker">
LUIGI
</p>

<p>
(<i>la guarda inquieto</i>).
</p>

<p class="speaker">
MARCHESA
</p>

<p>
La frazione di Oldrate è ricalcitrante!
</p>

<p class="speaker">
LUIGI
</p>

<p>
(<i>vivamente</i>) Come mai?! Se è in mano tua!
</p>

<p class="speaker">
MARCHESA
</p>

<p>
La candidatura Guglielmi guadagna terreno.
</p>

<p class="speaker">
LUIGI
</p>

<p>
(<i>vivamente irritato</i>) Perchè il signor Giuseppe è
un ingenuo che non sa fare, che non sa muoversi,
che... (<i>si ferma, guarda la Marchesa e
dà in una risata</i>) Ah, zia zia, perfida zia! (<i>la
Marchesa ride</i>) Oldrate è una minaccia, un
compromesso: tu porti la mia candidatura a
<span class="pagenum" id="Page_136">[136]</span>
Oldrate, ma io dovrei portare Niccolino alla
Giulia?
</p>

<p class="speaker">
MARCHESA
</p>

<p>
(<i>con finto stupore</i>) Mi crederesti capace di corruzione
elettorale?
</p>

<p class="speaker">
LUIGI
</p>

<p>
(<i>contento</i>) Il fine giustifica i mezzi. (<i>serio, sospira</i>)
Dunque... povero Niccolino?
</p>

<p class="speaker">
MARCHESA
</p>

<p>
Ma è un matrimonio da accettare a braccia aperte!
</p>

<p class="speaker">
LUIGI
</p>

<p>
Direi piuttosto... ad occhi chiusi!
</p>

<p class="speaker">
MARCHESA
</p>

<p>
Senza tanti discorsi, vuoi parlarne a Niccolino sì
o no? Gli amici, sai bene, hanno sempre più
influenza delle mamme.
</p>

<p class="speaker">
LUIGI
</p>

<p>
Proverò, con tutta la mia eloquenza.
</p>

<p class="speaker">
MARCHESA
</p>

<p>
No, per carità! Dirai soltanto a Niccolino che la
Monleone a te piace, che ti piace molto.
</p>

<p class="speaker">
LUIGI
</p>

<p>
Zia... non si devono dire altro che le bugie credibili!
</p>

<p class="speaker">
MARCHESA
</p>

<p>
È ciò che più preme. Se Niccolino si convince
che la Monleone piace a te, piace subito anche
a lui.
</p>

<p class="speaker">
LUIGI
</p>

<p>
(<i>con rassegnazione</i>) Allora... la troverò... piccante!
</p>

<p>
<span class="pagenum" id="Page_137">[137]</span>
</p>

<h3>
SCENA IV.
</h3>

<p class="min center">
<span class="smcap">Teresa</span> (è una bella e simpatica vecchierella vestita
di nero, ma poveramente, e quasi come
una contadina) e <span class="smcap lowercase">DETTI</span>.
</p>

<p class="speaker">
TERESA
</p>

<p>
Si può?
</p>

<p class="speaker">
MARCHESA
</p>

<p>
Avanti, avanti, signora Teresa!
</p>

<p class="speaker">
TERESA
</p>

<p>
Vengo per ringraziarla di tutto l'incomodo.
</p>

<p class="speaker">
MARCHESA
</p>

<p>
Vuol proprio andare?
</p>

<p class="speaker">
TERESA
</p>

<p>
Ho abusato anche troppo della sua bontà: lo dicevo
adesso con la mia Dorina. E poi oggi ho
la compagnia del signor maestro e così non
viaggio sola. (<i>a Luigi sorridendo</i>) La mia Dorina
ha sempre paura che qualche bel giovinotto
le rubi la mamma!
</p>

<p class="speaker">
LUIGI
</p>

<p>
(<i>continuando lo scherzo</i>) E col maestro Costantini
c'è poi da fidarsi?
</p>

<p class="speaker">
TERESA
</p>

<p>
(<i>sempre sorridendo</i>) Oh, altro. (<i>alla Marchesa</i>)
È allegro il signore; mi piace. Chi è allegro,
vuol dire che è buono.
</p>

<p class="speaker">
MARCHESA
</p>

<p>
(<i>per tagliar corto</i>) Ha veduto il signor Giuseppe?
</p>

<p>
<span class="pagenum" id="Page_138">[138]</span>
</p>

<p class="speaker">
TERESA
</p>

<p>
(<i>più piano alla marchesa</i>) Tante grazie, signora
marchesa. (<i>a Luigi, forte</i>) Mi ha fatto anticipare
un semestre!
</p>

<p class="speaker">
LUIGI
</p>

<p>
(<i>alla marchesa</i>) Brava! (<i>comicamente</i>) Bel cuore!
</p>

<p class="speaker">
TERESA
</p>

<p>
(<i>alla marchesa, indicando Luigi</i>) È un suo parente?
</p>

<p class="speaker">
MARCHESA
</p>

<p>
Mio nipote, Don Luigi.
</p>

<p class="speaker">
TERESA
</p>

<p>
Si vede, ha una bella faccia, geniale.
</p>

<p class="speaker">
LUIGI
</p>

<p>
Grazie, signora Teresa!
</p>

<p class="speaker">
TERESA
</p>

<p>
(<i>a Luigi confidenzialmente</i>) Io adesso non ho più
bisogno di danari.
</p>

<p class="speaker">
LUIGI
</p>

<p>
(<i>si diverte</i>) No? Beata lei!... Potessi dire altrettanto!
</p>

<p class="speaker">
TERESA
</p>

<p>
Ha conosciuto, lei, i signori Muller di Lugano?
</p>

<p class="speaker">
LUIGI
</p>

<p>
No, e ne sono spiacentissimo.
</p>

<p class="speaker">
TERESA
</p>

<p>
Oh, gran brave persone! (<i>alla marchesa</i>) Domandavo,
alle volte... Avevano un bellissimo albergo,
(<i>a Luigi</i>) uno dei primi alberghi di Lugano.
Mio marito era il direttore e oltre allo stipendio
fisso, aveva un per cento sugli utili.
</p>

<p>
<span class="pagenum" id="Page_139">[139]</span>
</p>

<p class="speaker">
MARCHESA
</p>

<p>
(<i>un po' seccata</i>) Sì: me lo ha detto ancora, signora
Teresa.
</p>

<p class="speaker">
TERESA
</p>

<p>
(<i>tranquillamente</i>) L'ho detto a lei — ma al signor
Don Luigi, no!
</p>

<p class="speaker">
LUIGI
</p>

<p>
A me no: dica, dica, m'interessa moltissimo.
</p>

<p class="speaker">
TERESA
</p>

<p>
(<i>a Luigi, commovendosi</i>) Il mio Guglielmo... improvvisamente...
(<i>fa capire che è morto</i>) in pochi
giorni: al 3 di febbraio di quest'anno... (<i>si
asciuga gli occhi</i>).
</p>

<p class="speaker">
LUIGI
</p>

<p>
Oh, povero signor Guglielmo!
</p>

<p class="speaker">
TERESA
</p>

<p>
Alla mia Dorina, non faccio per dire, avevamo
procurato una grande istruzione, sperando...
(<i>sospira</i>) invece... Ma il Signore è buono, e in
mezzo alle nostre disgrazie, abbiamo avuto (<i>indicando
la marchesa</i>) una grande provvidenza! — È
stato monsignor Comboni, un vero sant'uomo,
che ha raccomandata la mia Dorina
alla signora Marchesa.
</p>

<p class="speaker">
LUIGI
</p>

<p>
(<i>amabilmente, prendendola in giro</i>) Scusi... e il
per cento sugli utili?
</p>

<p class="speaker">
TERESA
</p>

<p>
Settemila e novecento franchi sul libretto della
Cassa di risparmio di Milano! La mia Dorina
dice che sono avara... Sì, voglio bene a questo
<span class="pagenum" id="Page_140">[140]</span>
denaro... povero Guglielmo!... è il frutto delle
sue fatiche, destinato al frutto delle mie viscere.
</p>

<p class="speaker">
LUIGI
</p>

<p>
(<i>è rimasto un po' sorpreso e un po' commosso</i>)
Sì... vero.
</p>

<p class="speaker">
MARCHESA
</p>

<p>
(<i>ridendo, per andarsene</i>) Venga con me: lei si
mette in viaggio, e la sera comincia ad essere
freschino. Io avrei un mio vecchio paltò da
darle, se le va bene.
</p>

<p class="speaker">
TERESA
</p>

<p>
(<i>confusa</i>) Signora Marchesa, quanta bontà e... (<i>a
Luigi</i>) Scusi, sa...
</p>

<p class="speaker">
LUIGI
</p>

<p>
Faccia pure.
</p>

<p class="speaker">
TERESA
</p>

<p>
(<i>avvicinandosi alla marchesa, piano</i>) È sempre
contenta, non è vero?
</p>

<p class="speaker">
DORINA
</p>

<p>
(<i>attraversa il giardino lentamente; ha un ombrellino
aperto, e un libro in mano. Finge di leggere,
ma poi guarda verso la sala e veduta la
Marchesa si dilegua. Gli altri non la vedono</i>).
</p>

<p class="speaker">
MARCHESA
</p>

<p>
Basta che il maestro Costantini, e anzi glielo dica,
non le faccia perdere il capo, col talento e colla
bella voce.
</p>

<p class="speaker">
TERESA
</p>

<p>
(<i>vivamente: contenta</i>) Anche al maestro ha fatto
impressione? Tutti quanti ne restano incantati!
</p>

<p>
<span class="pagenum" id="Page_141">[141]</span>
</p>

<p class="speaker">
MARCHESA
</p>

<p>
E va bene, ma una cosa o l'altra. — O fa l'istitutrice
o si dedica alla musica. — Io ho creduto
bene di avvertirla, perchè da qualche tempo mi
sembra un po' distratta.
</p>

<p class="speaker">
TERESA
</p>

<p>
Non dubiti, signora Marchesa. Anche poco fa mi
diceva che è tanto contenta, tanto felice di trovarsi
in casa sua e che vuol tanto bene alla signorina
Adele. Se è distratta un pochino, in
questi giorni, la compatisca: ha qui la sua
mamma, la sua vecchietta; ma io me ne vado
(<i>si commuove</i>), anche per ciò è meglio che me
ne vada, e la mia Dorina non avrà più distrazioni
e tornerà buona come prima.
</p>

<p>
<span class="pagenum" id="Page_142">[142]</span>
</p>

<h3>
SCENA V.
</h3>

<p class="min center">
<span class="smcap">Niccolino</span>, rientra dalla porta per la quale era
uscito e si avvia verso la comune, e <span class="smcap lowercase">DETTI</span>.
</p>

<p class="speaker">
MARCHESA
</p>

<p>
(<i>a Niccolino</i>) Si ferma dunque a pranzo?
</p>

<p class="speaker">
NICCOLINO
</p>

<p>
Chi?
</p>

<p class="speaker">
MARCHESA
</p>

<p>
(<i>vivamente</i>) Don Filippo!
</p>

<p class="speaker">
NICCOLINO
</p>

<p>
Ah, me n'ero dimenticato! (<i>per uscire</i>) Vado
subito!
</p>

<p class="speaker">
MARCHESA
</p>

<p>
(<i>c. s.</i>) Adesso mando io. (<i>frenandosi, con comicità</i>)
Non voglio affaticarti troppo! (<i>lo prende per
una mano e lo fa sedere sul canapè</i>) Bravo:
così. (<i>gli asciuga la fronte col fazzoletto</i>) Hai
tanto bisogno di riposo! (<i>guarda Luigi con
intenzione, per fargli capire di parlare subito
a Niccolino — poi a Teresa</i>). Venga con me, signora
Teresa. (<i>La Marchesa e Teresa v. v.</i>)
</p>

<p>
<span class="pagenum" id="Page_143">[143]</span>
</p>

<h3>
SCENA VI.
</h3>

<p class="min center">
<span class="smcap">Luigi</span> e <span class="smcap">Niccolino</span>, poi <span class="smcap">Dorina</span>.
</p>

<p class="speaker">
NICCOLINO
</p>

<p>
(<i>uscita la Marchesa, si alza per correr fuori: Luigi
lo ferma</i>).
</p>

<p class="speaker">
LUIGI
</p>

<p>
Devi uscire? Ti accompagno.
</p>

<p class="speaker">
NICCOLINO
</p>

<p>
(<i>vivamente</i>) Non importa. Volevo vedere Francesco:
il morello è un po' riscaldato.
</p>

<p class="speaker">
LUIGI
</p>

<p>
Tua madre, mi ha fatto un certo discorso...
</p>

<p class="speaker">
NICCOLINO
</p>

<p>
Oh, oh! La genitrice? affari seri?
</p>

<p class="speaker">
LUIGI
</p>

<p>
No, niente di serio. Tua madre, sicuro (<i>cercando
le parole</i>), è una bravissima donna che... che
ti vuol molto bene ed ha un solo pensiero, (<i>lo
accarezza</i>) la tua felicità!
</p>

<p class="speaker">
NICCOLINO
</p>

<p>
Avanti!
</p>

<p class="speaker">
LUIGI
</p>

<p>
Dunque la zia avrebbe pensato, e ottimamente...
(<i>cambiando tono, confidenzialmente ed affettuosamente</i>)
Ti piacciono i milioni?
</p>

<p class="speaker">
NICCOLINO
</p>

<p>
No.
</p>

<p class="speaker">
LUIGI
</p>

<p>
(<i>respingendolo</i>) Va via!
</p>

<p>
<span class="pagenum" id="Page_144">[144]</span>
</p>

<p class="speaker">
NICCOLINO
</p>

<p>
Perchè mi fai questa domanda?
</p>

<p class="speaker">
LUIGI
</p>

<p>
Perchè tua madre ne ha due, a tua disposizione.
(<i>Niccolino e Luigi si guardano e sorridono</i>).
</p>

<p class="speaker">
NICCOLINO
</p>

<p>
Un matrimonio?
</p>

<p class="speaker">
LUIGI
</p>

<p>
Un gran matrimonio.
</p>

<p class="speaker">
NICCOLINO
</p>

<p>
(<i>crollando il capo</i>) Niente!
</p>

<p class="speaker">
LUIGI
</p>

<p>
Come? Niente!?
</p>

<p class="speaker">
NICCOLINO
</p>

<p>
(<i>canterellando</i>) Non ne facciamo niente!
</p>

<p class="speaker">
LUIGI
</p>

<p>
Ma non sai ancora di chi si tratta.
</p>

<p class="speaker">
NICCOLINO
</p>

<p>
In proposito ho altre idee.
</p>

<p class="speaker">
LUIGI
</p>

<p>
Tu?
</p>

<p class="speaker">
NICCOLINO
</p>

<p>
Sì, e volevo anzi parlartene, perchè mi devi preparare
il terreno con mia madre.
</p>

<p class="speaker">
LUIGI
</p>

<p>
Preparare il terreno? Anche a te? — Senti, invece,
io ti darò un consiglio.
</p>

<p class="speaker">
NICCOLINO
</p>

<p>
Troppo tardi. (<i>guarda verso il giardino</i>).
</p>

<p>
<span class="pagenum" id="Page_145">[145]</span>
</p>

<p class="speaker">
LUIGI
</p>

<p>
(<i>un po' inquieto</i>) Troppo tardi?
</p>

<p class="speaker">
NICCOLINO
</p>

<p>
La mia risoluzione è irrevocabile.
</p>

<p class="speaker">
LUIGI
</p>

<p>
(<i>contento</i>) Ah non si tratta altro che di una risoluzione?
</p>

<p class="speaker">
NICCOLINO
</p>

<p>
Ir-re-vo-ca-bi-le!
</p>

<p class="speaker">
LUIGI
</p>

<p>
E tua madre che ti credeva ancora... Ma cosa vai
a pensare?
</p>

<p class="speaker">
NICCOLINO
</p>

<p>
Se ci pensa la mamma a darmi moglie, posso
averci pensato anch'io!
</p>

<p class="speaker">
LUIGI
</p>

<p>
La zia è una donna di testa. Essa provvede alla
tua felicità vera e duratura.
</p>

<p class="speaker">
NICCOLINO
</p>

<p>
Io sono un uomo di cuore e la mia felicità la voglio
a modo mio.
</p>

<p class="speaker">
LUIGI
</p>

<p>
Pensa, un matrimonio quasi principesco!
</p>

<p class="speaker">
NICCOLINO
</p>

<p>
Peggio! Io non sono fatto per le rappresentanze
ufficiali!
</p>

<p class="speaker">
LUIGI
</p>

<p>
Due milioni, Niccolino!
</p>

<p class="speaker">
NICCOLINO
</p>

<p>
(<i>prendendolo sotto braccio confidenzialmente</i>) Due
<span class="pagenum" id="Page_146">[146]</span>
occhi... e un tesoro di bontà, di bellezza: tutte
le soddisfazioni della mente e del cuore.
</p>

<p class="speaker">
LUIGI
</p>

<p>
Magre soddisfazioni! — Ma già, alla tua età...
Sei ancora un ragazzo!
</p>

<p class="speaker">
NICCOLINO
</p>

<p>
(<i>vivamente</i>) Non seccarmi col ragazzo! — Che
importa a me dei milioni e del matrimonio
principesco? Ma non sai che si vive una volta
sola? Ma non sai che tutto ciò non è altro che
una grande seccatura? Io voglio vivere in campagna;
a Milano mi annoio. Non voglio saperne
di rumore, di gente, di <i>bataclan</i>! Io amo la
quiete, il riposo, e non ho ambizioni! Mi piace
vivere con tutti i miei comodi; i miei cavalli,
un buon cuoco e infischiarmene del mondo intero!
Guarda gl'inglesi: quella è gente che sa
vivere.
</p>

<p class="speaker">
LUIGI
</p>

<p>
Sicuro, e per questo apprezzano molto il vile metallo.
</p>

<p class="speaker">
NICCOLINO
</p>

<p>
Per i miei desiderï sono ricco abbastanza.
</p>

<p class="speaker">
LUIGI
</p>

<p>
Oggi, forse, ma domani? Eh caro mio, bisogna
avere studiato come me le piaghe del nostro
paese; le misere condizioni dell'agricoltura...
</p>

<p class="speaker">
NICCOLINO
</p>

<p>
Io ho studiato la mia condizione, e la mia agricoltura:
non ci sono poi tante piaghe! Del resto,
teniamo la buona occasione in famiglia: cedo
a te i due milioni e il matrimonio principesco.
</p>

<p>
<span class="pagenum" id="Page_147">[147]</span>
</p>

<p class="speaker">
LUIGI
</p>

<p>
(<i>vivamente</i>) No!
</p>

<p class="speaker">
NICCOLINO
</p>

<p>
Tu pure sei un povero d'Italia, come dice la
mamma.
</p>

<p class="speaker">
LUIGI
</p>

<p>
(<i>cambiando tono di voce</i>) Sì, ma io non sono un
bel ragazzo, e non sono amato.
</p>

<p class="speaker">
NICCOLINO
</p>

<p>
(<i>con meraviglia</i>) Amato?
</p>

<p class="speaker">
LUIGI
</p>

<p>
Alla follia!
</p>

<p class="speaker">
NICCOLINO
</p>

<p>
(<i>a poco a poco prendendovi interesse</i>) Una che mi
ama?... alla follia? e senza che io lo sappia?
(<i>Dorina intanto torna a girare nel giardino
guardando verso Niccolino, guardandosi attorno,
coll'aria di chi ha un appuntamento</i>).
</p>

<p class="speaker">
LUIGI
</p>

<p>
Una passione segreta, romantica, ma ardentissima!
</p>

<p class="speaker">
NICCOLINO
</p>

<p>
Chi è? Viene dalla mamma?
</p>

<p class="speaker">
LUIGI
</p>

<p>
Non credo.
</p>

<p class="speaker">
NICCOLINO
</p>

<p>
Mi vede sovente? Dove?
</p>

<p class="speaker">
LUIGI
</p>

<p>
Ti ha veduto tre volte: è bastato. Alla prima
rimase subito colpita: le altre due... (<i>sospirando</i>)
povera ragazza!
</p>

<p>
<span class="pagenum" id="Page_148">[148]</span>
</p>

<p class="speaker">
NICCOLINO
</p>

<p>
Che sciocchezze! Ma dimmi chi è? (<i>lusingato</i>)
</p>

<p class="speaker">
LUIGI
</p>

<p>
Indovina.
</p>

<p class="speaker">
NICCOLINO
</p>

<p>
(<i>si ficca la lente negli occhi, e alza il capo per
pensare. Pausa: domandando</i>) Bionda?
</p>

<p class="speaker">
LUIGI
</p>

<p>
A' peu-près.
</p>

<p class="speaker">
NICCOLINO
</p>

<p>
Bruna?
</p>

<p class="speaker">
LUIGI
</p>

<p>
À peu-près.
</p>

<p class="speaker">
NICCOLINO
</p>

<p>
Bella?
</p>

<p class="speaker">
LUIGI
</p>

<p>
In questo, sai... i gusti. (<i>subito</i>) Bella! Bel tipo!
</p>

<p class="speaker">
NICCOLINO
</p>

<p>
A te piace?
</p>

<p class="speaker">
LUIGI
</p>

<p>
Io?... la trovo piccante!
</p>

<p class="speaker">
NICCOLINO
</p>

<p>
Insomma dimmi chi è: tanto, lo devo sapere!
</p>

<p class="speaker">
LUIGI
</p>

<p>
Buona, intelligentissima; conosciuta da vicino,
poi, guadagna immensamente: è la Giu...lietta
Monleone!
</p>

<p class="speaker">
NICCOLINO
</p>

<p>
La Monleone? Scherzi?
</p>

<p class="speaker">
LUIGI
</p>

<p>
Se scherzo io, non scherza la mamma.
</p>

<p>
<span class="pagenum" id="Page_149">[149]</span>
</p>

<p class="speaker">
NICCOLINO
</p>

<p>
(<i>rimane un istante colpito, poi a mano a mano
con furore crescente</i>) E tu, per fare la corte
alla mamma, hai potuto accettare un incarico
simile?
</p>

<p class="speaker">
LUIGI
</p>

<p>
Anzi, me ne tengo onoratissimo!
</p>

<p class="speaker">
NICCOLINO
</p>

<p>
E hai il coraggio di trovare piccante quella...
</p>

<p class="speaker">
LUIGI
</p>

<p>
Niccolino!
</p>

<p class="speaker">
NICCOLINO
</p>

<p>
Ipocrita!
</p>

<p class="speaker">
LUIGI
</p>

<p>
Niccolino!
</p>

<p class="speaker">
NICCOLINO
</p>

<p>
Falso amico!
</p>

<p class="speaker">
LUIGI
</p>

<p>
Ho parlato per il tuo bene!
</p>

<p class="speaker">
NICCOLINO
</p>

<p>
Per il mio? — Per il tuo! — Per avere l'appoggio
della mamma nelle elezioni!... Oh, ma invece
ti servirò io per domenica! (<i>sottovoce</i>) Dirò
io a tutti, il bel mestiere che fai.
</p>

<p class="speaker">
LUIGI
</p>

<p>
(<i>spaventato</i>) Andiamo, via!
</p>

<p class="speaker">
NICCOLINO
</p>

<p>
Non ti basta dunque che don Filippo, il farmacista,
il brigadiere, il sacrista, il segretario comunale
e perfino il signor Giuseppe vadano in
giro per il collegio a importi. (<i>forte</i>) E i cinque
franchi? E l'omnibus? E la colazione?
</p>

<p>
<span class="pagenum" id="Page_150">[150]</span>
</p>

<p class="speaker">
LUIGI
</p>

<p>
Non seccare, e non gridar tanto. C'è la signorina
Dori che può sentire!
</p>

<p class="speaker">
NICCOLINO
</p>

<p>
La Dori! (<i>chiamandola</i>) Signorina Dori! Signorina
Dori!
</p>

<p class="speaker">
LUIGI
</p>

<p>
(<i>fermandolo per un braccio</i>) Perchè la chiami?
abbiamo ancora da discorrere!
</p>

<p class="speaker">
NICCOLINO
</p>

<p>
Perchè? perchè mi hai rivoltato; e lo dirai a mia
madre. Voglio essere padrone di me! (<i>va sulla
comune, chiamandola</i>) Signorina Dori! (<i>ritornando</i>)
Ah, sposare io quella... — Va via! Io
voglio bene alla Dori e sarà mia moglie.
</p>

<p class="speaker">
LUIGI
</p>

<p>
(<i>spaventato</i>) Sei matto da legare!
</p>

<p>
<span class="pagenum" id="Page_151">[151]</span>
</p>

<h3>
SCENA VII.
</h3>

<p class="min center">
<span class="smcap">Dorina</span> e <span class="smcap lowercase">DETTI</span>; poi la <span class="smcap">Marchesa</span>.
</p>

<p class="speaker">
DORINA
</p>

<p>
Mi ha chiamato, marchesino?
</p>

<p class="speaker">
LUIGI
</p>

<p>
(<i>per farla andar via</i>) No, no, signorina.
</p>

<p class="speaker">
NICCOLINO
</p>

<p>
(<i>allontanando Luigi e prendendo affettuosamente
le mani di Dorina: a Luigi</i>) Tu e mia madre
mi credete sempre un ragazzo, ma non lo sono
più!... So benissimo quello che dico e so benissimo
quello che voglio!... Mentre tu e mia madre
volevate darmi moglie... io ottenevo finalmente
un colloquio dalla signorina.
</p>

<p class="speaker">
DORINA
</p>

<p>
(<i>spaventata</i>) No... non è vero, mio Dio!
</p>

<p class="speaker">
LUIGI
</p>

<p>
(<i>guarda tutti e due con grande stupore</i>).
</p>

<p class="speaker">
NICCOLINO
</p>

<p>
E sai che le volevo dire? (<i>a Dorina</i>) Le volevo
dire tutto ciò che, del resto, essa deve aver capito
da molto tempo... da tanto tempo!
</p>

<p class="speaker">
DORINA
</p>

<p>
Ma, signorino, si calmi, rifletta un po': che cosa
dovrà pensare Don Luigi?
</p>

<p class="speaker">
LUIGI
</p>

<p>
(<i>a Dorina</i>) Che è matto: matto da legare!
</p>

<p>
<span class="pagenum" id="Page_152">[152]</span>
</p>

<p class="speaker">
DORINA
</p>

<p>
(<i>a Niccolino</i>) Ma che cosa è successo?
</p>

<p class="speaker">
NICCOLINO
</p>

<p>
Che cosa è successo? (<i>ride con amarezza, guardando
Dorina: poi a Don Luigi esaltandosi
sempre di più</i>) Io ti sono riconoscente di avermi
spinto alla ribellione! Sei tu, che mi dai la forza
di parlare. Oh, mia madre deve essere molto
soddisfatta del suo... agente matrimoniale!
</p>

<p class="speaker">
LUIGI
</p>

<p>
Niccolino!
</p>

<p class="speaker">
NICCOLINO
</p>

<p>
Ebbene, va, va e di' a mia madre che le obbedirò
e prenderò moglie... ma, eccola! l'ho scelta io,
secondo la mia inclinazione.
</p>

<p class="speaker">
DORINA
</p>

<p>
Signorino!
</p>

<p class="speaker">
LUIGI
</p>

<p>
Non dico di no! (<i>con galanteria, a Dorina</i>) Sarebbe
anche la mia inclinazione.
</p>

<p class="speaker">
NICCOLINO
</p>

<p>
(<i>a Dorina con slancio</i>) Sì, io sono innamorato di
Lei: le voglio molto bene, le voglio tutto il
bene che ella si merita, e sarà mia moglie!
</p>

<p class="speaker">
LUIGI
</p>

<p>
(<i>vivamente</i>) Se continui mando a chiamare tua
madre.
</p>

<p class="speaker">
DORINA
</p>

<p>
Dio mio, la signora Marchesa!
</p>

<p class="speaker">
LUIGI
</p>

<p>
(<i>a Dorina</i>) Lei, signorina Dori, che merita davvero
<span class="pagenum" id="Page_153">[153]</span>
tutto ciò che le ha offerto mio cugino, capirà,
perchè sia degno di Lei, deve esser offerto
da chi ha la testa a posto, ed è padrone delle
proprie azioni.
</p>

<p class="speaker">
DORINA
</p>

<p>
(<i>a Niccolino</i>) Sì... Don Luigi parla benissimo.
</p>

<p class="speaker">
LUIGI
</p>

<p>
Precisamente! E tu la comprometti in faccia alla
zia, a tutti!
</p>

<p class="speaker">
DORINA
</p>

<p>
(<i>con un grido</i>) La signora Marchesa, Dio! sapesse,
se potesse credere che ho abusato della
sua fiducia, della sua bontà!
</p>

<p class="speaker">
LUIGI
</p>

<p>
Le faresti perdere il posto.
</p>

<p class="speaker">
NICCOLINO
</p>

<p>
Vorrei vedere!
</p>

<p class="speaker">
DORINA
</p>

<p>
E la mamma? la mia povera mamma?!
</p>

<p class="speaker">
LUIGI
</p>

<p>
Ecco a che cosa puoi esporre la signorina co' tuoi
impeti e colle tue smanie.
</p>

<p class="speaker">
NICCOLINO
</p>

<p>
Anche lei dunque, signorina Dori, non mi crede?
Anche lei non crede al mio coraggio? Anche lei
mi crede ancora un ragazzo?
</p>

<p class="speaker">
LUIGI
</p>

<p>
Ma pensa prima di parlare, insensato!
</p>

<p class="speaker">
NICCOLINO
</p>

<p>
Insensato, sfido io! (<i>a Dorina</i>) Sa che mi vorrebbero
far sposare la Monleone?... quella che
chiamano il dromedario?
</p>

<p>
<span class="pagenum" id="Page_154">[154]</span>
</p>

<p class="speaker">
DORINA
</p>

<p>
(<i>con dolore, subito represso</i>) Ma non sarà, anzi...
certo non è... che una semplice proposta (<i>balbettando</i>).
La signora Marchesa le vuol tanto
bene: è la sua mamma.
</p>

<p class="speaker">
NICCOLINO
</p>

<p>
Mia madre?... lei non la conosce. (<i>a Luigi</i>) Non
è vero che è una testa dura?
</p>

<p class="speaker">
LUIGI
</p>

<p>
E... è... savojarda!
</p>

<p class="speaker">
DORINA
</p>

<p>
Ad ogni modo non si deve fare nè oggi nè domani
</p>

<p class="speaker">
NICCOLINO
</p>

<p>
Oh per questo non si farà mai!
</p>

<p class="speaker">
DORINA
</p>

<p>
(<i>con molta dolcezza</i>) No: non dica così... e vedrà...
col tempo... tutto dipenderà ancora da
lei. Ma intanto, marchesino... Don Luigi, la
supplico che nessuno possa mai supporre che io
abbia avuto in animo di meditare un intrigo
per raggiungere una posizione troppo al di sopra
del mio stato. Creda, ciò che io provo, oltre allo
stupore, alla maraviglia, è un senso di sgomento.
Io ero tanto felice, e adesso...
</p>

<p class="speaker">
LUIGI
</p>

<p>
Sicuro che... è una condizione un po' difficile!
</p>

<p class="speaker">
DORINA
</p>

<p>
Ella mi obbliga a lasciare la sua casa, dove ho
trovata tanta bontà.
</p>

<p class="speaker">
NICCOLINO
</p>

<p>
(<i>vivamente</i>) Lei resterà qui, come prima. Si ricordi
<span class="pagenum" id="Page_155">[155]</span>
che lo voglio! Non le parlerò più di... niente.
Soltanto non dimentichi mai, come non dimenticherò
io, quanto le ho detto e promesso.
</p>

<p class="speaker">
LUIGI
</p>

<p>
Ma...
</p>

<p class="speaker">
DORINA
</p>

<p>
(<i>timorosa</i>) Io...
</p>

<p class="speaker">
NICCOLINO
</p>

<p>
È un impegno reciproco, finchè mia madre potrà
ancora opporsi legalmente alla mia volontà. — Soltanto
restiamo intesi: (<i>a Luigi</i>) della Monleone
non voglio più sentirne parlare. — Lo
farai capire alla mamma esplicitamente. Anzi
le parlerò io, e subito! Giuseppe! Giuseppe!
</p>

<p class="speaker">
LUIGI
</p>

<p>
Che vuoi?
</p>

<p class="speaker">
DORINA
</p>

<p>
Cosa fa? Marchesino!?
</p>

<p class="speaker">
NICCOLINO
</p>

<p>
Voglio sapere dov'è la mamma: le voglio parlare
sul momento!
</p>

<p class="speaker">
MARCHESA
</p>

<p>
(<i>entrando dalla porta di fianco</i>) Eccomi, Niccolino,
che c'è?
</p>

<p>
<span class="pagenum" id="Page_156">[156]</span>
</p>

<h3>
SCENA VIII.
</h3>

<p class="min center">
<span class="smcap">La Marchesa</span> e <span class="smcap lowercase">DETTI</span>.
</p>

<p>
(<i>Luigi e Dorina rimangono sorpresi e inquieti.
Niccolino si allontana intimidito e senza parlare</i>).
</p>

<p class="speaker">
MARCHESA
</p>

<p>
(<i>Si avanza lentamente: guarda Luigi - guarda
Niccolino, Dorina, e si ferma fissandola</i>).
</p>

<p class="speaker">
MARCHESA
</p>

<p>
(<i>a Dorina</i>) Scusi, ma lei dove ha lasciato l'Adelina?!
</p>

<p class="speaker">
DORINA
</p>

<p>
(<i>confusa, tremante, s'inchina per andarsene</i>).
</p>

<p class="speaker">
NICCOLINO
</p>

<p>
(<i>sforzandosi per essere forte</i>). L'ho chiamata io!
</p>

<p class="speaker">
MARCHESA
</p>

<p>
(<i>a Niccolino</i>) Non volevi parlarmi sul momento?
</p>

<p class="speaker">
NICCOLINO
</p>

<p>
Voglio dichiararti... siccome Luigi mi ha detto
tutto della Monleone, così... ti rispondo che io... — No,
no, e poi no! (<i>pesta i piedi, e si butta,
piangendo di dolore e di rabbia, sul canapè</i>).
</p>

<p class="speaker">
MARCHESA
</p>

<p>
(<i>guarda Luigi che fa un gesto - breve pausa - poi
a Luigi</i>) Va un momento, a cercarmi la
signora Teresa. È andata a prepararsi per partire.
Che non parta prima di venire da me.
</p>

<p>
<span class="pagenum" id="Page_157">[157]</span>
</p>

<p class="speaker">
LUIGI
</p>

<p>
(<i>avviandosi per uscire, guarda Dorina e fa capire
che gli piace</i>) Non c'è che dire: è una
bella inclinazione!
</p>

<p class="speaker">
MARCHESA
</p>

<p>
(<i>a Dorina</i>) Scusi, signorina. (<i>Dorina si ferma - Luigi
va via</i>) (<i>a Niccolino</i>) Sei stato da don
Filippo? — Ho dimenticato di mandare.
</p>

<p class="speaker">
NICCOLINO
</p>

<p>
Lo dirò a Giuseppe.
</p>

<p class="speaker">
MARCHESA
</p>

<p>
Ha da fare, adesso: ti prego, vai tu. In quanto
poi al discorso che ti ha fatto Don Luigi, ne
riparleremo più tardi. (<i>Con violenza, spingendo
Niccolino come un ragazzo</i>) Va, va da don
Filippo!
</p>

<p class="speaker">
NICCOLINO
</p>

<p>
(<i>con significazione per Dorina</i>) Vado, e torno.
</p>

<p class="speaker">
MARCHESA
</p>

<p>
Bravo!
</p>

<p>
<span class="pagenum" id="Page_158">[158]</span>
</p>

<h3>
SCENA IX.
</h3>

<p class="min center">
<span class="smcap">Marchesa</span> e <span class="smcap">Dorina</span>.
</p>

<p class="speaker">
MARCHESA
</p>

<p>
Mi dica, signorina, mio figlio avrebbe qualche
volta mancato di riguardo verso di lei?
</p>

<p class="speaker">
DORINA
</p>

<p>
Signora marchesa...
</p>

<p class="speaker">
MARCHESA
</p>

<p>
Lo dica francamente, perchè, in tal caso, saprei
tenerlo a dovere! — Ha visto, anche un momento
fa? Pestava i piedi, s'infuriava... — Non
vorrei alle volte che approfittando della mia
(<i>sorride</i>) cecità materna, le avesse tenuto qualche
discorso da sventato!
</p>

<p class="speaker">
DORINA
</p>

<p>
No, mai, signora Marchesa!
</p>

<p class="speaker">
MARCHESA
</p>

<p>
Non lo difenda: è inutile. È meglio anche per
lei che mi dica tutto. — Sa che Don Luigi gli
doveva fare un discorso molto serio per conto
mio. — Lo sa?
</p>

<p class="speaker">
DORINA
</p>

<p>
No... non saprei...
</p>

<p class="speaker">
MARCHESA
</p>

<p>
Si tratta del suo matrimonio.
</p>

<p class="speaker">
DORINA
</p>

<p>
(<i>fa un movimento</i>).
</p>

<p>
<span class="pagenum" id="Page_159">[159]</span>
</p>

<p class="speaker">
MARCHESA
</p>

<p>
Che io voglio si faccia per il suo bene e che si
farà. Mio figlio, fino ai venticinque anni, per
ammogliarsi deve dipendere da me. La legge
in questo provvede ottimamente. Ma scusi, come
mai non ne sapeva nulla, se era qui, e discorrevano
insieme? Anzi, vorrebbe spiegarmi
come mai lei si trovava qui?
</p>

<p class="speaker">
DORINA
</p>

<p>
Passavo, per caso e... mi hanno chiamata.
</p>

<p class="speaker">
MARCHESA
</p>

<p>
L'ha chiamata Niccolino, sfogandosi contro di me?
</p>

<p class="speaker">
DORINA
</p>

<p>
Era un po' inquieto, esaltato...
</p>

<p class="speaker">
MARCHESA
</p>

<p>
E lei che cosa gli ha detto per calmarlo?
</p>

<p class="speaker">
DORINA
</p>

<p>
Gli ho detto... che la signora marchesa, tanto
buona, non... non avrebbe mai voluto renderlo
infelice.
</p>

<p class="speaker">
MARCHESA
</p>

<p>
Benissimo! Ma da quando è cominciata tutta questa
grande amicizia tra lei e mio figlio? Perchè
anche lei mi pareva agitata, commossa, e lo è
ancora?
</p>

<p class="speaker">
DORINA
</p>

<p>
Non è vero, no! ma la signora marchesa mi parla
in un certo modo... si direbbe quasi che ella
dubita di me, mentre io sono pronta a giurare,
sul mio onore...
</p>

<p>
<span class="pagenum" id="Page_160">[160]</span>
</p>

<p class="speaker">
MARCHESA
</p>

<p>
(<i>interrompendola, sorridendo</i>) Che non ha mai
accettato le dichiarazioni di Niccolino? D'accordo
(<i>ridendo</i>) e ha fatto bene (<i>seria</i>). Offendevano
la sua serietà e la sua onoratezza. Ha fatto male,
invece, a non aver confidenza in me; a non
dirmi tutto, subito. Io avrei fatto una buona
lavata di capo a mio figlio, oppure, lo avrei
mandato a viaggiare per qualche mese.
</p>

<p class="speaker">
DORINA
</p>

<p>
Il signor Marchesino ha sempre avuto tutto il
rispetto...
</p>

<p class="speaker">
MARCHESA
</p>

<p>
Oh, nelle forme, non ne dubito. — Me lo diceva
anche Don Luigi, del resto, che Niccolino aveva
una grande simpatia per lei, e non può negarlo.
</p>

<p class="speaker">
DORINA
</p>

<p>
Ha sempre avuto, molta bontà...
</p>

<p class="speaker">
MARCHESA
</p>

<p>
Oh per bontà, è buonissimo: ma è ancora un ragazzo!
Per questo s'è messo a farle la corte: — no?
I fiori?... qualche poesia:
</p>

<p class="speaker">
DORINA
</p>

<p>
Mai...
</p>

<p class="speaker">
MARCHESA
</p>

<p>
Ah già, i versi, anche brutti, costano fatica! — Ma,
mi promette di dirmelo, se indovino? Scommetto
che le ha parlato di qualche suo progetto
di matrimonio per quando sarà libero dalla mia
autorità?
</p>

<p>
<span class="pagenum" id="Page_161">[161]</span>
</p>

<p class="speaker">
DORINA
</p>

<p>
(<i>Smarrita, vinta, tremante, vuol balbettare qualche
parola, ma non sa dir nulla, le lacrime le
chiudono la gola</i>).
</p>

<p class="speaker">
MARCHESA
</p>

<p>
Ha fatto male a non dirmi tutto.
</p>

<p class="speaker">
DORINA
</p>

<p>
È... stato... sol... tanto (<i>dà in uno scoppio di lacrime
e si lascia cadere sopra una seggiola vicino
al tavolino: piange dirottamente singhiozzando - pausa</i>).
</p>

<p class="speaker">
MARCHESA
</p>

<p>
(<i>fa qualche passo lentamente per la scena, poi si
ferma dinanzi a Dorina</i>) Capirà, signorina
Dori, oramai è necessario che lei ritorni a Lugano
con sua madre.
</p>

<p class="speaker">
DORINA
</p>

<p>
(<i>alzandosi vivamente</i>) Mi manda via?! Ah la
mamma!... Dio mio!... Povera mamma!... Ma
creda, signora Marchesa... non ho proprio nessuna
colpa...
</p>

<p class="speaker">
MARCHESA
</p>

<p>
Lo credo, lo credo, signorina, e anzi troveremo il
modo di salvare le apparenze e di risparmiare
questo gran dolore alla signora Teresa. — Appunto,
il suo bel talento; la sua inclinazione
per la musica. La vita dell'istitutrice le pesa
troppo. La sua passione è invincibile: vuol mettersi
a studiare ed io non troverò ragione per
contrariarla. La facciamo chiamare?
</p>

<p>
<span class="pagenum" id="Page_162">[162]</span>
</p>

<p class="speaker">
DORINA
</p>

<p>
No, no, mi perdoni, signora Marchesa! Non dirò
più una parola. Non mi mandi via così: perdono!...
perdono!
</p>

<p class="speaker">
MARCHESA
</p>

<p>
Io non la mando via: è lei che vuol andarsene,
che trova conveniente, che trova necessario di
andarsene. Rincresce anche a me di perderla,
perchè mi è simpatica e cominciavo a volerle
bene, ma capirà, fra lei e mio figlio non posso
esitare, e devo dunque separarmi da lei. Vuol
aspettarmi qui? Andrò io stessa a cercare sua
madre e a parlarle. Oh, ma eccola appunto, eccola
qui, con Don Luigi, la nostra cara signora
Teresa!
</p>

<p>
<span class="pagenum" id="Page_163">[163]</span>
</p>

<h3>
SCENA X.
</h3>

<p class="min center">
<span class="smcap">Teresa</span>, <span class="smcap">Luigi</span> e <span class="smcap lowercase">DETTI</span>.
</p>

<p class="speaker">
TERESA
</p>

<p>
(<i>entra sorridendo e contenta per il paltò nuovo
regalatole dalla Marchesa</i>) (<i>alla Marchesa</i>).
Guardi come mi sta bene! Sembro anch'io una
signora! — Dorina, ringrazia la Marchesa, tanto
buona. Cos'hai?... piangi?... Dio mio, cos'è
successo?
</p>

<p class="speaker">
DORINA
</p>

<p>
(<i>si butta nelle braccia di Teresa</i>) Mamma... mamma...
andiamo via!...
</p>

<p class="speaker">
TERESA
</p>

<p>
Andar via?... Dorina?... ma che cosa è successo?
</p>

<p class="speaker">
MARCHESA
</p>

<p>
È una risoluzione improvvisa da parte della signorina,
e che non la deve maravigliare.
</p>

<p class="speaker">
TERESA
</p>

<p>
Io invece le dirò, che mi meraviglio moltissimo!
Per niente non si piange... — e cosa c'è da
piangere?
</p>

<p class="speaker">
MARCHESA
</p>

<p>
È un po' commossa per dover lasciare l'Adelina,
alla quale è tanto affezionata. Essa insomma
non si sente più di fare l'istitutrice; la sua vocazione
è più forte di lei: il maestro Costantini
ha vinto. — Che cosa le dicevo poco fa? (<i>a Dorina</i>)
Non è vero?
</p>

<p>
<span class="pagenum" id="Page_164">[164]</span>
</p>

<p class="speaker">
DORINA
</p>

<p>
(<i>con un filo di voce</i>) Sì...
</p>

<p class="speaker">
TERESA
</p>

<p>
Ma poco fa, Dorina diceva a me che era felicissima
di stare nella sua casa e che avrebbe voluto
restare qui tutta la vita! (<i>a Luigi</i>) Si figuri,
non aveva tempo nemmeno di accompagnarmi
alla stazione! — Ma Dorina! (<i>alla Marchesa</i>)
Signora Marchesa, non mi lasci in pena, mi dica
tutto! — Infine, ho il dovere, ho il diritto di
saper tutto! (<i>vedendo che la Marchesa e Dorina
continuano a tacere, domanda alla Marchesa risolutamente</i>)
Perchè ha licenziato mia figlia?
</p>

<p class="speaker">
LUIGI
</p>

<p>
(<i>si mostrerà molto sollecito, molto premuroso per
Dorina e le sta sempre vicino</i>) Si calmi! (<i>alla
Marchesa</i>) Zia, non bisogna agire... con troppa
precipitazione.
</p>

<p class="speaker">
TERESA
</p>

<p>
Dorina — guardami, Dorina: guarda la tua mamma!
(<i>si guardano, si abbracciano</i>) (<i>alla Marchesa,
cambiando tono</i>) Resta inteso che me la porto
via; me la porto via subito e volentieri. Ma
voglio sapere prima in che cosa mia figlia ha
mancato. Voglio saperlo!
</p>

<p class="speaker">
MARCHESA
</p>

<p>
Le ripeto che non sono io: è sua figlia che trova
conveniente e necessario di andarsene. Le dichiaro
che conserverò sempre molta stima e
molta affezione per la signorina Dori, la cui
condotta, mandi pure per le informazioni che
<span class="pagenum" id="Page_165">[165]</span>
lo dirò a tutti, è sempre stata ottima sotto ogni
rapporto. Soltanto, come mi faceva notare Don
Luigi...
</p>

<p class="speaker">
LUIGI
</p>

<p>
Io?!
</p>

<p class="speaker">
MARCHESA
</p>

<p>
(<i>continuando</i>) essa è troppo giovane e troppo bella,
e Niccolino è troppo un ragazzo senza testa.
Prima non ci avevo pensato; ho dovuto
pensarci adesso. (<i>a Teresa, sorridendo</i>) Sciocchezze
senza nessuna importanza. Sua figlia è
un tesoro: la tenga molto da conto.
</p>

<p class="speaker">
TERESA
</p>

<p>
(<i>a Luigi</i>) Lei almeno, che è tanto buono, mi dica...
</p>

<p class="speaker">
LUIGI
</p>

<p>
Le dirò anch'io come la zia: la sua figliuola è un
vero tesoro!
</p>

<p>
<span class="pagenum" id="Page_166">[166]</span>
</p>

<h3>
SCENA XI.
</h3>

<p class="min center">
<span class="smcap">Niccolino</span> e <span class="smcap lowercase">DETTI</span>.
</p>

<p class="speaker">
NICCOLINO
</p>

<p>
(<i>entra di corsa</i>) Non ho trovato nessuno...
</p>

<p class="speaker">
TERESA
</p>

<p>
(<i>trascinando via Dorina</i>) Andiamo, Dorina, andiamo
via!
</p>

<p class="speaker">
NICCOLINO
</p>

<p>
Come? lei... — partire? (<i>guardando spaventato
Dorina</i>).
</p>

<p class="speaker">
TERESA
</p>

<p>
Sì: colla sua mamma.
</p>

<p class="speaker">
NICCOLINO
</p>

<p>
No! non voglio!
</p>

<p class="speaker">
MARCHESA
</p>

<p>
(<i>a Dorina, andandole vicina e baciandola</i>) Un
bacio, cara signorina Dori; e venga a dare un
bacio anche all'Adele!
</p>

<p class="speaker">
DORINA
</p>

<p>
(<i>singhiozzando</i>) Sì... sì...
</p>

<p>
(<i>Dorina si avvia seguita dalla Teresa e dalla
Marchesa, la quale la spinge verso la porta,
ma sempre con molto garbo, sorridendo</i>).
</p>

<p class="speaker">
NICCOLINO
</p>

<p>
(<i>guarda smarrito tutta la scena, poi quando Dorina
fa per uscire, Niccolino fissando la Marchesa
le dice in tono di sfida</i>) Ah, vuoi?... (<i>corre
gridando verso Dorina</i>) Signorina Dori!
</p>

<p>
<span class="pagenum" id="Page_167">[167]</span>
</p>

<p class="speaker">
LUIGI
</p>

<p>
(<i>trattenendolo</i>) Animo; via!
</p>

<p class="speaker">
NICCOLINO
</p>

<p>
Si ricordi!... sempre!...
</p>

<p class="speaker">
DORINA
</p>

<p>
(<i>nell'uscire, singhiozzando, dà un'occhiata a Niccolino</i>).
</p>

<p>
(<i>Teresa e Dorina v. v.</i>)
</p>

<p class="speaker">
MARCHESA
</p>

<p>
(<i>voltandosi e avanzandosi, mentre fissa Niccolino
e lo costringe a indietreggiare</i>) Ricordarsi
di che cosa? Che sei stato tu a farla scacciare?
</p>

<p class="speaker">
NICCOLINO
</p>

<p>
Ma... infine... mamma...
</p>

<p class="speaker">
MARCHESA
</p>

<p>
E devi ringraziarmi per il suo bene e per il tuo!
(<i>a Luigi</i>) Non ho ragione?
</p>

<p class="speaker">
LUIGI
</p>

<p>
Pienamente!
</p>

<p class="pad2 center">
FINE DELL'ATTO PRIMO.
</p>

<div class="chapter"></div>
<p>
<span class="pagenum" id="Page_168">[168]</span>
</p>

<h2>
ATTO SECONDO
</h2>

<p>
<i>Salotto in casa Costantini, che serve anche di camera
da letto della signora Isabella. Quando si alza la tela
è tutto in disordine. In mezzo alla scena un tavolino con
piccolo specchio, pettini, ecc. Dinanzi al tavolino una
seggiola greggia di cucina; appesi alle pareti ritratti di
artisti, e corone d'alloro con nastri stinti. Porte e finestre
spalancate.</i>
</p>

<h3>
SCENA I.
</h3>

<p class="min center">
La signora <span class="smcap">Isabella</span> — Una voce dal basso,
poi <span class="smcap">Dorina</span>.
</p>

<p class="speaker">
ISABELLA
</p>

<p>
(<i>cantarellando, finisce di spazzare, mette a posto
il catino, il tavolino: poi va alla finestra e chiama</i>)
Signor Domenico! Signor Domenico!
</p>

<p class="speaker">
VOCE
</p>

<p>
(<i>dal basso</i>) Ehi!
</p>

<p class="speaker">
ISABELLA
</p>

<p>
Mi dà una mano stamattina?
</p>

<p class="speaker">
VOCE
</p>

<p>
(<i>c. s.</i>) Non posso! Sono solo alla porta!
</p>

<p>
<span class="pagenum" id="Page_169">[169]</span>
</p>

<p class="speaker">
ISABELLA
</p>

<p>
In malora, brutto rospo! (<i>forte</i>) Grazie lo stesso,
signor Domenico! (<i>sempre cantarellando accomoda
il letto, poi prende uno strofinaccio e
leva la polvere</i>).
</p>

<p class="speaker">
DORINA
</p>

<p>
(<i>vestita molto modestamente, abito nero di lutto;
paltò di colore, col lutto sul braccio</i>) Buon
giorno.
</p>

<p class="speaker">
ISABELLA
</p>

<p>
Brava, giusto in punto per aiutarmi a mettere in
ordine tutta la baracca! (<i>butta lo strofinaccio
sul canapè, e aiutata da Dorina porta il letto
dietro il paravento: intanto continua a parlare</i>)
Così, con un po' di sgobbamento si fa senza
della serva! (<i>facendosi seria e guardando Dorina</i>)
Va ora dal Businello?
</p>

<p class="speaker">
DORINA
</p>

<p>
Bisogna risolversi...
</p>

<p class="speaker">
ISABELLA
</p>

<p>
Sicuro: domani scade la cambiale del Ripamonti.
(<i>con un'alzata di spalle</i>) Su, su, allegri e niente
paura! Non le ho detto? ho fatto un sogno tutto
pieno di maschere: abbondanza e prosperità.
Non sbaglia mai! Nell'81?... quando ho avuto
quel successone strepitoso nella <i>Favorita</i>? Bene:
avevo sognato per due notti consecutive di essere
al gran veglione della <i>Fenice</i>! — E si
ricordi, col Businello: un po' di bella maniera.
Perchè non si è messa il paltoncino <i>noisette</i>,
che le fa la vita più slanciata? — E bisogna
ridere, scherzare e senza far musi, mi raccomando.
</p>

<p>
<span class="pagenum" id="Page_170">[170]</span>
</p>

<p class="speaker">
DORINA
</p>

<p>
Non lo posso soffrire.
</p>

<p class="speaker">
ISABELLA
</p>

<p>
Invece l'impresario le farebbe il Florindo volentieri.
</p>

<p class="speaker">
DORINA
</p>

<p>
È per questo, forse che si permette un certo linguaggio,
che non mi accomoda niente affatto!
</p>

<p class="speaker">
ISABELLA
</p>

<p>
Ma anche lei ha il torto di essere troppo selvatica,
e colle cambiali da pagare (<i>sospira</i>) bisogna
aver pazienza! — Anch'io mi vanto di essere
una gentildonna e un'artista, ma non sono
mai stata villana con nessuno! Siamo onesti:
è la mia bandiera; ma l'onestà delle donne sta
nel tutto promettere e niente mantenere!
</p>

<p class="speaker">
DORINA
</p>

<p>
Non domando l'aiuto di nessuno.
</p>

<p class="speaker">
ISABELLA
</p>

<p>
Questo va benone, ma la politica col Businello!
(<i>confidenzialmente, sospirando</i>) Sulla cambiale
del Ripamonti ha la sua firma anche lei. Se si
può annunziare il debutto, tutti si calmano, se
no, la famiglia Costantini è nel bel mezzo di
una strada.
</p>

<p class="speaker">
DORINA
</p>

<p>
(<i>facendo un movimento, a mezza voce, quasi tra
sè</i>) Mi avessero lasciata a casa mia...
</p>

<p class="speaker">
ISABELLA
</p>

<p>
A casa sua? Sola? Solinga, errante e misera!
</p>

<p class="speaker">
DORINA
</p>

<p>
(<i>si turba, si commuove e abbassa il capo</i>).
</p>

<p>
<span class="pagenum" id="Page_171">[171]</span>
</p>

<p class="speaker">
ISABELLA
</p>

<p>
Esposta a tutti i pericoli, senza il fondamento di
farsi almeno una posizione stabile e brillante.
</p>

<p class="speaker">
DORINA
</p>

<p>
(<i>sospirando</i>) Sono oggi... quattro mesi...
</p>

<p class="speaker">
ISABELLA
</p>

<p>
Povera signora Teresa!... (<i>cambiando tono</i>) Su,
allegri, che sta meglio di noi. Nel campo Eliso
non vi sono spasimi nè malinconie! Gran disgrazia,
sicuramente, come quella del Martignoni
che le ha fatto sparire due mila lire promettendo
di farla figurare sul cartellone del Carlo
Felice! — Ladro! — Ma per questo col Businello
niente pericoli: ladro come l'altro durante
le trattative, ma poi, messo il nero sul bianco,
un vero cavaliere!
</p>

<p class="speaker">
DORINA
</p>

<p>
Chi sa quali condizioni...
</p>

<p class="speaker">
ISABELLA
</p>

<p>
Oggi si accetta tutto quanto: una volta poi lanciata
sul teatro, Ernani involami e... maramèo!
</p>

<p class="speaker">
DORINA
</p>

<p>
Sarebbe un agire disonesto.
</p>

<p class="speaker">
ISABELLA
</p>

<p>
Onesto cogli onesti, ma coi sicari?
</p>

<p class="speaker">
DORINA
</p>

<p>
E se proprio non si potesse combinare?
</p>

<p class="speaker">
ISABELLA
</p>

<p>
Bisogna, cara, bisogna combinare assolutamente:
a meno che non avesse dell'altro in vista... (<i>insinuante</i>)
<span class="pagenum" id="Page_172">[172]</span>
Quel bel signore, così compito, che
abbiamo incontrato una sera sul Corso e che
ci ha voluto accompagnare fino a casa?
</p>

<p class="speaker">
DORINA
</p>

<p>
Don Luigi d'Albano?... È a Roma. E poi, per
qual ragione?
</p>

<p class="speaker">
ISABELLA
</p>

<p>
Oh Dio! Per cavalleria! E... l'amico? (<i>Dorina si
turba</i>) «Di quell'amor ch'è palpito?»
</p>

<p class="speaker">
DORINA
</p>

<p>
Non ne so più niente e non so dove sia. Dev'essere
in viaggio con sua madre.
</p>

<p class="speaker">
ISABELLA
</p>

<p>
Fa un gran girare tutta questa gente!
</p>

<p class="speaker">
DORINA
</p>

<p>
La prego, non me ne parli più!... mai più!
</p>

<p class="speaker">
ISABELLA
</p>

<p>
Eh, adesso, non me ne parli più!... Ma i primi
giorni....
</p>

<p class="speaker">
DORINA
</p>

<p>
Le ripeto che non so dove sia; che non ne so più
niente!
</p>

<p class="speaker">
ISABELLA
</p>

<p>
Gli ha scritto: due volte le ho portate io le lettere
alla posta.
</p>

<p class="speaker">
DORINA
</p>

<p>
Non le avrà ricevute.
</p>

<p class="speaker">
ISABELLA
</p>

<p>
Basta; speriamo; il maestro è andato a parlare
col Businello e col Ripamonti. Ma già, avrà
mangiato coll'uno e bevuto coll'altro. Oh, giusto
in punto! — Serva, lustrissimo!
</p>

<p>
<span class="pagenum" id="Page_173">[173]</span>
</p>

<h3>
SCENA II.
</h3>

<p class="min">
Il <span class="smcap">Maestro</span>: mustacchi e pizzo. Cappello a cilindro;
vestito nero, ma sdruscito. Pelliccia pure
sdruscita con gran bavero. Fermo sulla porta,
batte forte coi piedi per terra, indicando col
bastone le finestre aperte. <span class="smcap">Isabella</span> corre a chiudere
le finestre. Poi il <span class="smcap">Maestro</span>, senza muoversi,
accenna alla porta che mette in cucina. <span class="smcap">Isabella</span>
corre a chiudere anche la porta.
</p>

<p class="speaker">
ISABELLA
</p>

<p>
(<i>correndo vicino al Maestro che si avanza piano</i>)
Sei stato dal Businello?
</p>

<p class="speaker">
MAESTRO
</p>

<p>
(<i>accenna di sì col capo</i>).
</p>

<p class="speaker">
ISABELLA
</p>

<p>
E dal Ripamonti?
</p>

<p class="speaker">
MAESTRO
</p>

<p>
(<i>c. s.</i>)
</p>

<p class="speaker">
ISABELLA
</p>

<p>
E hai combinato qualche cosa?
</p>

<p class="speaker">
MAESTRO
</p>

<p>
(<i>accenna di no c. s.</i>)
</p>

<p class="speaker">
ISABELLA
</p>

<p>
E allora?
</p>

<p class="speaker">
MAESTRO
</p>

<p>
(<i>con voce lenta e debolissima</i>) L'impresario Businello...
(<i>accenna col bastone Dorina</i>).
</p>

<p>
<span class="pagenum" id="Page_174">[174]</span>
</p>

<p class="speaker">
ISABELLA
</p>

<p>
Vuol parlare colla signorina? Sta bene; ma non
ti ha detto niente relativo alle condizioni?
</p>

<p class="speaker">
MAESTRO
</p>

<p>
(<i>accenna di no e indica col bastone Dorina</i>) Subito
al camerino.
</p>

<p class="speaker">
ISABELLA
</p>

<p>
(<i>arrabbiata, rifacendolo</i>) Al camerino! — (<i>a Dorina</i>)
È meglio non perdere tempo: al camerino
del teatro; sa? dove siamo state insieme quella
volta dal Martignoni?
</p>

<p class="speaker">
DORINA
</p>

<p>
Sì, sì, vado. Bisogna finirla... mi sento morire.
</p>

<p class="speaker">
ISABELLA
</p>

<p>
Animo, animo; con tanta facilità morirà nelle
opere!
</p>

<p class="speaker">
MAESTRO
</p>

<p>
(<i>sempre colla voce debolissima, salutando Dorina
colla mano e con un sussiego affettuoso. Mentre
parla, leva dalle tasche ampie della pelliccia
due grossi pacchi di roba</i>) Le ricordo ancora,
per una volta, è il contegno che si deve
tenere: cortesia, affabilità e bell'incedere (<i>indicando
un pacco a Isabella</i>) C'è burro in casa?...
(<i>non aspetta la risposta e continua</i>) I tempi sono
mutati... e i cantanti... pure... Oggi la voce
vale sicut et in quanto... dell'odierna melopea
non è che un ingrediente... secondario. — Ella
invece ha persino della voce.
</p>

<p class="speaker">
DORINA
</p>

<p>
(<i>è andata via</i>).
</p>

<p>
<span class="pagenum" id="Page_175">[175]</span>
</p>

<p class="speaker">
ISABELLA
</p>

<p>
(<i>che la seguita fino sulla porta le grida dietro</i>)
E chiuda la porta, in fondo alla scala...
</p>

<p class="speaker">
MAESTRO
</p>

<p>
(<i>s'interrompe: vede che Dorina è uscita e scioglie
uno dei cartocci borbottando:</i>)
</p>

<div class="poem">
<p><i>Voce dal sen sfuggita</i></p>
<p><i>Più richiamar non vale...</i></p>
</div>

<p>
(<i>all'Isabella che ritorna, mostra trionfalmente
uno zampone</i>) Il caro amico Cimozza... è tornato
ieri sera da Pietroburgo: ha fatto una
stagione d'oro! (<i>mostra degli asparagi; colla
mano fa segno che sono costati dieci lire</i>).
</p>

<p class="speaker">
ISABELLA
</p>

<p>
Dieci lire? nelle presenti strettezze? Sardanapalo!...
Anche i pranzi!
</p>

<p class="speaker">
MAESTRO
</p>

<p>
(<i>accenna col capo che non è un gran pranzo, e
colle dita che ci sono tre sole portate</i>).
</p>

<p class="speaker">
ISABELLA
</p>

<p>
Il lesso, lo zampone, gli asparagi... — E la minestra?
</p>

<p class="speaker">
MAESTRO
</p>

<p>
(<i>fa un gesto che l'altra capisce subito</i>).
</p>

<p class="speaker">
ISABELLA
</p>

<p>
I maccheroni alla veneta?
</p>

<p class="speaker">
MAESTRO
</p>

<p>
Coll'acciuga... fanno bene... (<i>si tocca la gola</i>) assai,
e piacciono molto al caro amico Cimozza...
Porta lui il vino... un barolo (<i>indica colla bocca
e colle dita che è profumato; — poi con tenerezza</i>)
gentiluomo... perfetto...
</p>

<p>
<span class="pagenum" id="Page_176">[176]</span>
</p>

<p class="speaker">
ISABELLA
</p>

<p>
(<i>appassionandosi anche lei</i>) E un po' d'antipasto,
con due dita di vino bianco? Attaccarsi di colpo
ai maccheroni, come i plebei?
</p>

<p class="speaker">
MAESTRO
</p>

<p>
(<i>cogli occhi sfavillanti</i>) Bianco... secco!
</p>

<p class="speaker">
ISABELLA
</p>

<p>
(<i>tornando ad arrabbiarsi</i>) Ingordo, goloso, coi debiti
da tutte le parti non pensare ad altro che
alla pappatoria! E perchè non hai insistito per
sapere qualche cosa dal Businello?
</p>

<p class="speaker">
MAESTRO
</p>

<p>
(<i>si fa serio e mesto</i>).
</p>

<p class="speaker">
ISABELLA
</p>

<p>
(<i>inquietissima</i>) Non vuole?
</p>

<p class="speaker">
MAESTRO
</p>

<p>
(<i>sospira crollando il capo</i>).
</p>

<p class="speaker">
ISABELLA
</p>

<p>
Condizioni impossibili? (<i>il Maestro accenna affermativamente</i>)
Per lei o per noi?
</p>

<p class="speaker">
MAESTRO
</p>

<p>
(<i>Sempre mestissimo, in tono lamentevole</i>) Condizioni
da innamorato; le condizioni fatte dall'Americano
alla Ines Bellinoff.
</p>

<p class="speaker">
ISABELLA
</p>

<p>
Eh? sul serio?
</p>

<p class="speaker">
MAESTRO
</p>

<p>
(<i>sospira con rassegnazione cupa: battendosi colla
mano sul cuore</i>) L'amore anche negli affari...
Ha troppo cuore il Businello!
</p>

<p>
<span class="pagenum" id="Page_177">[177]</span>
</p>

<p class="speaker">
ISABELLA
</p>

<p>
Cinque anni senza prendere un soldo?
</p>

<p class="speaker">
MAESTRO
</p>

<p>
Sicuro: e durante i cinque anni, dovrebbe convivere
con lui. La sua signora è al Brasile; — la
Bellinoff aveva accettato.
</p>

<p class="speaker">
ISABELLA
</p>

<p>
Grazie; ma la Dorina, ha sempre quell'altro per
il capo! E il Ripamonti? — Duro, quel mostro?
</p>

<p class="speaker">
MAESTRO
</p>

<p>
(<i>movimento di dolore cupo e profondo</i>) Inesorabile...
</p>

<p class="speaker">
ISABELLA
</p>

<p>
Nemmeno una dilazione di quindici giorni?
</p>

<p class="speaker">
MAESTRO
</p>

<p>
(<i>con un brivido</i>) Protesto!... Sequestro! (<i>altro
brivido</i>) Destino tremendo! (<i>si ode una scampanellata</i>).
</p>

<p class="speaker">
ISABELLA
</p>

<p>
Chi sarà?... magari un conto da pagare!
</p>

<p class="speaker">
MAESTRO
</p>

<p>
(<i>rasserenandosi</i>) Il barolo dell'amico Cimozza...
</p>

<p class="speaker">
ISABELLA
</p>

<p>
(<i>mette lo zampone e gli asparagi sopra il tavolo
e corre ad aprire</i>).
</p>

<p class="speaker">
MAESTRO
</p>

<p>
(<i>prende una pastiglia, restando sempre in mezzo
della scena</i>).
</p>

<p>
<span class="pagenum" id="Page_178">[178]</span>
</p>

<h3>
SCENA III.
</h3>

<p class="min center">
<span class="smcap">Luigi</span>, <span class="smcap">Niccolino</span> e <span class="smcap lowercase">DETTI</span>.
</p>

<p class="speaker">
ISABELLA
</p>

<p>
(<i>di dentro</i>) Oh che bella improvvisata! — Ho
parlato di lei, tanto quanto colla signorina!
</p>

<p class="speaker">
MAESTRO
</p>

<p>
(<i>fa un movimento di mesta contrarietà perchè non
è il vino del Cimozza</i>).
</p>

<p class="speaker">
ISABELLA
</p>

<p>
Quella sera, si ricorda? aveva promesso di venirla
a trovare, invece, fu vano il desio! (<i>entrano
tutti — Luigi sempre eguale e Niccolino coi
baffetti e con un'aria d'importanza</i>).
</p>

<p class="speaker">
LUIGI
</p>

<p>
Mah! sono stato legatissimo, a Roma.
</p>

<p class="speaker">
ISABELLA
</p>

<p>
A Roma? — C'è la <i>Sonnambula</i> colla Donadio?
</p>

<p class="speaker">
MAESTRO
</p>

<p>
Al Costanzi: e al Valle la Judich: oh, deliziosissima!
</p>

<p class="speaker">
ISABELLA
</p>

<p>
Permettano, signori, che io faccia la presentazione
del maestro Costantini, mio marito.
</p>

<p class="speaker">
MAESTRO
</p>

<p>
(<i>levandosi il cappello con gravità solenne</i>) Onoratissimo
di ricevere la loro bella visita... nella
mia famiglia!
</p>

<p>
<span class="pagenum" id="Page_179">[179]</span>
</p>

<p class="speaker">
ISABELLA
</p>

<p>
(<i>continuando la presentazione</i>) Il signore... il
nome non lo ricordo più, ma fa lo stesso. Sono
amici della signorina.
</p>

<p class="speaker">
MAESTRO
</p>

<p>
Onoratissimo (<i>accennando alla gola, domanda il
permesso di mettersi il cappello</i>) Soffro... facilmente.
</p>

<p class="speaker">
LUIGI
</p>

<p>
Faccia, faccia pure. Quell'organo prezioso, merita
tutti i riguardi.
</p>

<p class="speaker">
MAESTRO
</p>

<p>
Verissimo! (<i>si copre</i>).
</p>

<p class="speaker">
NICCOLINO
</p>

<p>
(<i>a Luigi, indicando Isabella</i>) Non c'è male.
</p>

<p class="speaker">
LUIGI
</p>

<p>
Cerchiamo di condurle al Dal Verme, poi si vedrà!
</p>

<p class="speaker">
ISABELLA
</p>

<p>
(<i>indicando il canapè</i>) Ma prego, signori, si accomodino
senza complimenti. (<i>getta via lo strofinaccio
che trova sul canapè</i>) Quella mia cameriera
è tanto disordinata; (<i>sforzandosi per essere
disinvolta, signorilmente</i>) Favoriscano, prego:
tanto quanto non mi vorranno levare l'incomodo
finchè non torna la signorina!
</p>

<p class="speaker">
MAESTRO
</p>

<p>
(<i>nel frattempo, senza essere visto, avrà nascosto
lo zampone e gli asparagi sotto il mantello: levandosi
il cappello con gran dignità</i>) Ho una
lezione al Continental... una gran dama straniera...
</p>

<p>
<span class="pagenum" id="Page_180">[180]</span>
</p>

<p class="speaker">
LUIGI
</p>

<p>
Ma si figuri, non deve far complimenti, egregio
signor Maestro!
</p>

<p class="speaker">
MAESTRO
</p>

<p>
(<i>c. s.</i>) Allora... rimangano... colla mia signora.
</p>

<p class="speaker">
LUIGI
</p>

<p>
Faccia pure! (<i>scambio di saluti. Il Maestro va
via. Isabella prende Don Luigi per mano e lo
conduce verso il canapè e lo fa sedere</i>).
</p>

<p class="speaker">
ISABELLA
</p>

<p>
Lì!
</p>

<p class="speaker">
LUIGI
</p>

<p>
(<i>la tira giù a sedere, imitandola</i>) Qui!
</p>

<p class="speaker">
ISABELLA
</p>

<p>
(<i>indicando Niccolino</i>) Anche il suo amico!
</p>

<p class="speaker">
LUIGI
</p>

<p>
Anche lui! C'è posto per tutti! — Senta, signora
Isabella: noi siamo venuti qui con un grande
progetto!
</p>

<p class="speaker">
NICCOLINO
</p>

<p>
Stasera si va al Dal Verme (<i>si riscalda un po' perchè
l'Isabella non gli dispiace</i>).
</p>

<p class="speaker">
ISABELLA
</p>

<p>
A sentire la Dobrinsky? Bel divertimento!
</p>

<p class="speaker">
NICCOLINO
</p>

<p>
Si ride.
</p>

<p class="speaker">
LUIGI
</p>

<p>
E poi c'è il ballo! Prendiamo un palco: lei e la
signora Dori si trovano là; io verrò più tardi,
(<i>con serietà ad Isabella</i>) appena sarò libero. Ho
la noia di un pranzo ufficiale.
</p>

<p>
<span class="pagenum" id="Page_181">[181]</span>
</p>

<p class="speaker">
ISABELLA
</p>

<p>
Tanto presto non potrei venire nemmeno io, perchè
noi pure, oggi, abbiamo a pranzo il cavalier
Cimozza. Non l'ha mai sentito? Canta sempre
in Russia! è grande amico dello Czar!
</p>

<p class="speaker">
LUIGI
</p>

<p>
Allora restiamo intesi così, e lei lo dice a nome
nostro anche alla signorina.
</p>

<p class="speaker">
ISABELLA
</p>

<p>
La signorina? (<i>si fa seria e sospira</i>) sarà difficile!
</p>

<p class="speaker">
LUIGI
</p>

<p>
Cerchi lei di persuaderla. Le dica che il marchese
Nicola è arrivato da Parigi...
</p>

<p class="speaker">
ISABELLA
</p>

<p>
(<i>interrompendolo vivamente</i>) Il marchese Nicola?
Niccolino? — Allora è lei il Niccolino della signorina?
</p>

<p class="speaker">
NICCOLINO
</p>

<p>
Io?
</p>

<p class="speaker">
ISABELLA
</p>

<p>
Il promesso sposo, volevo dire?
</p>

<p class="speaker">
NICCOLINO
</p>

<p>
(<i>con impeto</i>) Promesso sposo?
</p>

<p class="speaker">
ISABELLA
</p>

<p>
Insomma, quello che la voleva sposare: Edoardo,
mi ha detto tutto. — Edoardo, quello che veniva
alla sua villa a dare lezione di pianoforte alla
sua sorellina!
</p>

<p class="speaker">
NICCOLINO
</p>

<p>
(<i>seccato</i>) Che sorellina? Io non ho nè sorelline
nè fratellini!
</p>

<p>
<span class="pagenum" id="Page_182">[182]</span>
</p>

<p class="speaker">
ISABELLA
</p>

<p>
Ah, come sarà felice quel caro angelo quando
ritorna a casa! Non ha fatto altro che pensare
a lei, ed aspettarlo colle lagrime e coi sospiri!
Perchè non ha risposto alle sue lettere?
</p>

<p class="speaker">
LUIGI
</p>

<p>
(<i>guardando Niccolino, significativamente</i>) Ti aveva
scritto?
</p>

<p class="speaker">
NICCOLINO
</p>

<p>
Io non ho mai ricevuto lettere...
</p>

<p class="speaker">
ISABELLA
</p>

<p>
Tre; almeno tre le ho impostate io! — Bravo;
è un uomo di cuore e di onore: così mi piace.
Io poi le posso assicurare che la signorina ha
sempre tenuto una condotta modello: può domandarlo
anche al signor Domenico, il nostro
portinaio. È vero che in casa nostra, col maestro
Costantini, non si scherza!
</p>

<p class="speaker">
LUIGI
</p>

<p>
Hai capito, Niccolino?
</p>

<p class="speaker">
NICCOLINO
</p>

<p>
(<i>seccato e inquieto</i>) Ma io non so niente! È una
combinazione: è stato lui; mi ha detto che la
signorina Dori... (<i>Luigi gli fa un segno: Niccolino
s'interrompe</i>):
</p>

<p class="speaker">
ISABELLA
</p>

<p>
Non faccia misteri con me; il cuore lo conosco
e lo compatisco. Io e il maestro abbiamo fatto
un'immensità di sacrifici, prima di tutto perchè
le vogliamo un bene dell'altro mondo e poi, un
talento, una voce!... come la mia, prima che
<span class="pagenum" id="Page_183">[183]</span>
facessi la bronchite: toccavo il sì, appena aprivo
bocca! (<i>scampanellata</i>) Eccola, tanto quanto
appena nominata! — Che giubilo per quell'anima
benedetta!... Si nascondino, si nascondino
in fondo che le facciamo un'improvvisata (<i>Isabella
cerca la chiave, poi esce</i>).
</p>

<p class="speaker">
LUIGI
</p>

<p>
(<i>piano e rapidamente a Niccolino</i>) Non mi hai
detto la verità? L'hai riveduta ancora, dopo che
tua madre l'ha licenziata?
</p>

<p class="speaker">
NICCOLINO
</p>

<p>
No, te lo assicuro!
</p>

<p class="speaker">
LUIGI
</p>

<p>
Allora sta attento, Niccolino: io credevo una
cosa... molto diversa! Altro che andare a cena:
se ti agguantano, non te ne liberi più!
</p>

<p class="speaker">
NICCOLINO
</p>

<p>
(<i>vivamente</i>) Sei stato tu a seccarmi!
</p>

<p class="speaker">
LUIGI
</p>

<p>
L'avevo vista in giro colla signora Isabella; era
molto carina e dopo tre mesi di pensione dai
Costantini la credevo... educatissima.
</p>

<p class="speaker">
NICCOLINO
</p>

<p>
Andiamo via!
</p>

<p class="speaker">
LUIGI
</p>

<p>
Non conviene, così, su' due piedi.
</p>

<p class="speaker">
ISABELLA
</p>

<p>
(<i>di dentro</i>) Venga, venga a vedere signorina; e
aspetti ad infuriarsi!
</p>

<p>
<span class="pagenum" id="Page_184">[184]</span>
</p>

<h3>
SCENA IV.
</h3>

<p class="min center">
<span class="smcap">Dorina</span> e <span class="smcap lowercase">DETTI</span>.
</p>

<p class="speaker">
DORINA
</p>

<p>
(<i>turbata, irritatissima, senza vedere nè Luigi nè
Niccolino</i>) Il maestro e... e anche lei sapeva
tutto!... perchè mi ha lasciata andare?
</p>

<p class="speaker">
ISABELLA
</p>

<p>
La nostra delicatezza, capirà, non si voleva influire!
Ma su allegri: il sogno delle maschere,
signorina!
</p>

<p class="speaker">
DORINA
</p>

<p>
Lei sapeva tutto!
</p>

<p class="speaker">
ISABELLA
</p>

<p>
(<i>interrompendola</i>) Improvvisata 37, amore 49, arrivo
inaspettato 15; (<i>voltandola verso Niccolino</i>)
Guardi che bel terno!
</p>

<p class="speaker">
DORINA
</p>

<p>
Oh! (<i>gli corre incontro con uno slancio, poi si
ferma timida, arrossendo</i>) Signor marchese...
(<i>gli dà la mano</i>) Come sono contenta!
</p>

<p class="speaker">
ISABELLA
</p>

<p>
È confusa, palpitante. (<i>prende la mano di Luigi
e la preme sul cuore</i>) Senta come anche a me
certe cose... — Come batte! — Sente? — tum,
tum, tum!
</p>

<p class="speaker">
LUIGI
</p>

<p>
Sento!
</p>

<p>
<span class="pagenum" id="Page_185">[185]</span>
</p>

<p class="speaker">
DORINA
</p>

<p>
Grazie!... in questo momento... dopo che... (<i>ha
un brivido di ribrezzo</i>) Grazie!... Grazie!...
</p>

<p class="speaker">
ISABELLA
</p>

<p>
È appena arrivato, fresco fresco; è arrivato l'altra
sera.
</p>

<p class="speaker">
LUIGI
</p>

<p>
(<i>per venire in aiuto di Niccolino</i>) Ha viaggiato
molto, e si è divertito moltissimo. Ha passato
sei mesi a Parigi, tre mesi a Londra, poi Montecarlo.
Vede come s'è cambiato? Non è più il nostro
Niccolino di una volta; adesso è diventato
un viveur di primo ordine; socio del Jokey-Club.
</p>

<p class="speaker">
DORINA
</p>

<p>
(<i>senza badare a Luigi, ancora tutta animata e
confusa</i>) E le mie lettere?... Quando le ha ricevute?
</p>

<p class="speaker">
NICCOLINO
</p>

<p>
Non ho mai ricevuto niente.
</p>

<p class="speaker">
ISABELLA
</p>

<p>
Tre quattro le ho impostate io!
</p>

<p class="speaker">
DORINA
</p>

<p>
(<i>colpita</i>) Ma allora, come ha fatto a sapere che io
ero a Milano?
</p>

<p class="speaker">
NICCOLINO
</p>

<p>
Me lo ha detto Luigi... ieri, a colazione.
</p>

<p class="speaker">
DORINA
</p>

<p>
(<i>sempre più colpita, e con un'altra espressione</i>)
È stato molto buono, Don Luigi!
</p>

<p>
<span class="pagenum" id="Page_186">[186]</span>
</p>

<p class="speaker">
LUIGI
</p>

<p>
(<i>tra sè</i>) Ancora più carina. — Troppo carina!
</p>

<p class="speaker">
NICCOLINO
</p>

<p>
Già: Luigi mi ha detto che lei era qui, in pensione,
a studiare il canto per andare sul teatro
e... siccome mi fermo un paio di giorni, si voleva
combinare... si voleva passare la serata insieme.
</p>

<p class="speaker">
DORINA
</p>

<p>
(<i>rimane scossa vivamente dal tono e dalle parole
di Niccolino</i>) Ma...
</p>

<p class="speaker">
ISABELLA
</p>

<p>
Al Dal Verme!
</p>

<p class="speaker">
DORINA
</p>

<p>
(<i>pallida, guarda fissamente Niccolino per studiarlo,
per capirlo bene</i>).
</p>

<p class="speaker">
NICCOLINO
</p>

<p>
(<i>a Dorina, come per accomiatarsi</i>) Allora dunque...
possiamo sperare?
</p>

<p class="speaker">
DORINA
</p>

<p>
(<i>ha un impeto d'angoscia: poi frenandosi</i>) Vorrei
mi fosse compiacente, signor Marchese: due parole
sole.
</p>

<p class="speaker">
LUIGI
</p>

<p>
(<i>fa un cenno significativo a Niccolino come per
dirgli: «attento, sei preso»</i>).
</p>

<p class="speaker">
NICCOLINO
</p>

<p>
(<i>ha capito - forte, a Luigi</i>) Allora con te... per
quell'appuntamento coll'avvocato?
</p>

<p>
<span class="pagenum" id="Page_187">[187]</span>
</p>

<p class="speaker">
ISABELLA
</p>

<p>
Ne approfitto tanto quanto per andare a fare un
pochetto di <i>toilette</i>!
</p>

<p class="speaker">
DORINA
</p>

<p>
(<i>teme che Niccolino vada via</i>).
</p>

<p class="speaker">
LUIGI
</p>

<p>
(<i>carezzevole</i>) Sì... lo lascio qui; (<i>tra sè</i>) ma tornerò
per portarlo via! (<i>forte</i>) Già che sono a due passi,
vado a fissare il palco per stasera, poi (<i>a Niccolino</i>)
torno a prenderti per andare insieme
dall'avvocato (<i>guarda il suo orologio e fa un
moto come per dire che è tardi</i>) il tempo vola;
sicuro! (<i>sospira</i>) Anch'io ho la conferenza di un
mio collega sulla politica estera.
</p>

<p class="speaker">
ISABELLA
</p>

<p>
(<i>a Luigi</i>) Allora se torna a prendere il suo amico
non lo saluto nemmeno!
</p>

<p class="speaker">
LUIGI
</p>

<p>
Benissimo. (<i>la saluta colla mano, sorridendo;
Isabella va via</i>) (<i>tra sè</i>) Genere nazionale, ma
simpatico! (<i>a Niccolino</i>) Dunque vado e torno.
(<i>avvicinandosi a Dorina, che si è seduta sul
canapè la guarda e fa capire che gli piace: fra
sè</i>) Carina assai!... Tornerò (<i>a Niccolino</i>) Giudizio,
bimbo mio (<i>via</i>).
</p>

<p>
<span class="pagenum" id="Page_188">[188]</span>
</p>

<h3>
SCENA V.
</h3>

<p class="min center">
<span class="smcap">Dorina</span> e <span class="smcap">Niccolino</span>.
</p>

<p class="speaker">
DORINA
</p>

<p>
(<i>è sempre più confusa e turbata, quantunque voglia
serbare un contegno gentile e signorilmente
disinvolto. Niccolino tace qualche momento, si
batte col bastoncino sulle scarpette, la guarda,
poi ha un'alzata di spalle come per dire: «Oh
infine, giacchè sono solo bisogna aprire il fuoco,»
e si allunga sul sofà verso Dorina, esclamando</i>):
</p>

<p class="speaker">
NICCOLINO
</p>

<p>
Cara signorina Dori, come la rivedo volentieri!
Come mi sono divertito in tutto questo tempo! — Si
sta molto bene, sa, fuori d'Italia! (<i>prende
dalla tasca l'astuccio delle sigarette</i>) Fuma
una sigaretta, signorina?
</p>

<p class="speaker">
DORINA
</p>

<p>
(<i>alzandosi</i>) No!
</p>

<p class="speaker">
NICCOLINO
</p>

<p>
(<i>restando seduto</i>) Ma non le fa male?
</p>

<p class="speaker">
DORINA
</p>

<p>
(<i>con un tremito nella voce</i>) Oh no, marchesino,
faccia pure. (<i>vuol sorridere e mostrarsi disinvolta,
ma colle mani stringe nervosamente il
fazzoletto</i>).
</p>

<p>
<span class="pagenum" id="Page_189">[189]</span>
</p>

<p class="speaker">
NICCOLINO
</p>

<p>
(<i>sorridendo sempre batte colla mano sul canapè
per indicare dove Dorina deve sedersi</i>) Qui...
qui... venga qui a sedere.
</p>

<p class="speaker">
DORINA
</p>

<p>
Sapesse... quanti dispiaceri ho avuto. — Quante
disgrazie! Una sopra tutte. (<i>forzandosi per
vincersi, con effusione</i>) E l'Adelina? Come si
sarà fatta grande! — E la signora Marchesa?
</p>

<p class="speaker">
NICCOLINO
</p>

<p>
Bene, bene: tutti bene!
</p>

<p class="speaker">
DORINA
</p>

<p>
(<i>con passione, timidamente</i>) Perchè... (<i>cambiando</i>)
Sembra quasi che io l'abbia offesa. — Non
ho fatto nulla che potesse farmi perdere la loro
stima.
</p>

<p class="speaker">
NICCOLINO
</p>

<p>
(<i>leggermente</i>) Oh, signorina, non ne ho mai dubitato;
come non dubito de' suoi trionfi; sarà
presto? E dove?
</p>

<p class="speaker">
DORINA
</p>

<p>
È molto incerto ancora... (<i>con un brivido, pensando
al Businello</i>) se canterò! (<i>calmandosi,
con voce bassa, balbettando</i>) Sa?... sono rimasta
sola... la mia povera mamma...
</p>

<p class="speaker">
NICCOLINO
</p>

<p>
No, non ho saputo niente!... Me ne dispiace moltissimo!
(<i>distratto, guarda ancora verso la finestra — ha
freddo</i>) Coraggio!... non parliamo
adesso di malinconie. (<i>avvicinandosi con galanteria
<span class="pagenum" id="Page_190">[190]</span>
e mettendo un braccio sul divano in modo
di toccare anche Dorina</i>) Dunque?... che
cosa mi voleva dire?
</p>

<p class="speaker">
DORINA
</p>

<p>
Voleva spiegarle... come sono venuta in casa del
maestro Costantini!
</p>

<p class="speaker">
NICCOLINO
</p>

<p>
Per studiare il canto? — Brava: bisogna slanciarsi
all'estero! — Lasci fare a me. Quando sarà il
momento le farò io la <i>claque</i>! Ha fatto benissimo.
</p>

<p class="speaker">
DORINA
</p>

<p>
Sì?... Davvero?... (<i>ancora con un brivido, pensando
al Businello: poi fermandosi e tornando
timida come prima e commossa</i>) Allora... le
dirò... come l'ho avuta (<i>con amarezza</i>) questa
buona idea! Subito dopo licenziata, il maestro
Costantini è venuto al nostro albergo per sentirmi
la voce. Ebbi (<i>con amarezza ironica</i>) un
grande successo; tale che poi il maestro correva
apposta a Lugano per darmi lezione e quando...
(<i>si ferma con un singhiozzo</i>) Allora mi ha subito
scritto: «Venga a Milano, che ha un tesoro
in gola!» Invece non avevo altro che
qualche migliaio di lire alla Cassa di Risparmio! — Prima
di accettare, mi sono presentata
come istitutrice in un'altra casa; — ma ero
troppo giovane!... In verità non mi volevano
perchè la Marchesa mi aveva scacciata.
</p>

<p class="speaker">
NICCOLINO
</p>

<p>
(<i>sempre leggermente</i>) E allora si è decisa per il
teatro!
</p>

<p>
<span class="pagenum" id="Page_191">[191]</span>
</p>

<p class="speaker">
DORINA
</p>

<p>
(<i>animandosi</i>) Allora sono corsa a Milano dove ero
attratta da una speranza... — speranza? da una
sicurezza che avevo nel cuore! Del mondo non
avevo veduto che la mia casa, e la casa di sua
madre: io ancora credevo a tutto e... Ecco,
questo volevo dirle. Ma ora non so... (<i>tornando
timidissima</i>) lei mi ha agghiacciata. È un altro...
con me.
</p>

<p class="speaker">
NICCOLINO
</p>

<p>
(<i>con importanza, sospirando e arricciandosi i
baffetti</i>) Pur troppo, signorina Dori: la bella
poesia se ne va con gli anni e coll'esperienza.
</p>

<p class="speaker">
DORINA
</p>

<p>
(<i>maravigliata</i>) Cogli anni?
</p>

<p class="speaker">
NICCOLINO
</p>

<p>
Adesso si vive tanto in fretta! — Basta un giorno
per invecchiare.
</p>

<p class="speaker">
DORINA
</p>

<p>
(<i>vivamente</i>) Sì... basta un'ora, una parola; (<i>con
passione</i>) ma basta anche una parola per rivivere!
</p>

<p class="speaker">
NICCOLINO
</p>

<p>
(<i>si alza, tra sè</i>) Ahi ahi! Credesse ancora di farsi
sposare? (<i>guarda verso la finestra: forte</i>) Eh,
le parole!... le parole che fanno rivivere...
(<i>tira su il colletto del paltò</i>).
</p>

<p class="speaker">
DORINA
</p>

<p>
(<i>guardandolo</i>) Ma io non capisco più... — È proprio
lei?... lei?
</p>

<p>
<span class="pagenum" id="Page_192">[192]</span>
</p>

<p class="speaker">
NICCOLINO
</p>

<p>
(<i>con un sospiro</i>) Che vuole! non si può rimanere
Niccolino tutta la vita! (<i>ride sinceramente</i>) Si
ricorda quanto chiasso si faceva? Mah! (<i>cantarellando
sull'aria di Madama Angot</i>) Beati i
dì dell'innocenza! (<i>guarda ancora, poi va alla
finestra</i>) Sfido io! era aperta! (<i>nel chiuderla si
fa male ad un dito e lo succhia arrabbiato</i>)
Che razza di finestre!
</p>

<p class="speaker">
DORINA
</p>

<p>
(<i>rimasta ferma, in piedi, a guardarlo</i>) Se si è
cambiato lei, scusi, io sono sempre la stessa.
</p>

<p class="speaker">
NICCOLINO
</p>

<p>
Certo, signorina, perchè no?
</p>

<p class="speaker">
DORINA
</p>

<p>
(<i>con uno slancio di passione</i>) Perchè lei non mi
stima più: lo vedo, lo sento, non mi... (<i>vorrebbe
dire: «ama» ma non lo dice</i>) non mi stima
più! — Che cosa le hanno detto sul conto mio?
</p>

<p class="speaker">
NICCOLINO
</p>

<p>
Niente; proprio niente. È la condizione medesima
delle cose. Capirà: quando un uomo acquista
la responsabilità delle proprie azioni... pur
troppo, deve ragionare.
</p>

<p class="speaker">
DORINA
</p>

<p>
Ma non ha capito ancora? Non vede come aspetto
una sua parola buona? E per parlarle così, come
parlo io a lei, devo essere in uno stato di esaltazione
e di disperazione! No, non è più il caso
di riguardi. (<i>con voce alta, chiara, vibrata</i>) Sa
che cosa mi ha detto poco fa un farabutto, un
<span class="pagenum" id="Page_193">[193]</span>
certo Businello, che avevo veduto due volte?
Sa che cosa ha avuto il coraggio di propormi,
come condizione indispensabile alla mia scrittura?
Di diventare... la sua amante!
</p>

<p class="speaker">
NICCOLINO
</p>

<p>
Oh, è forte!
</p>

<p class="speaker">
DORINA
</p>

<p>
Tanto forte, che sotto quel colpo, sono rimasta
come pazza dalla collera e dal ribrezzo. (<i>con
forza: risoluta</i>) Io non voglio vendermi e voglio
continuare a vivere: come si fa?
</p>

<p class="speaker">
NICCOLINO
</p>

<p>
(<i>impacciato, dopo aver guardato verso l'uscio col
desiderio di andarsene</i>) Prima di tutto, parliamo
francamente, perchè, in certo modo, mi
accusa di...
</p>

<p class="speaker">
DORINA
</p>

<p>
(<i>interrompendolo</i>) Non l'accuso, anzi tutto il torto
è mio. Ma non posso più fare l'istitutrice,
non voglio essere l'amante del signor Businello,
e domando a lei che mi voleva dare il suo
nome, le domando: come si fa?
</p>

<p class="speaker">
NICCOLINO
</p>

<p>
(<i>nel camminare inciampa nello strofinaccio d'Isabella:
lo solleva colla punta del bastoncino
e lo butta lontano</i>) Le dirò... dare consigli è
un affar serio. Aiutarla, volentieri, fin dove
posso arrivare... ben volentieri: ma... (<i>distrattamente</i>)
Ma perchè invece non abbandona i
sogni chimerici, scusi, sa, se parlo schietto, e
torna a casa sua?... Da sua... (<i>sta per dire:
«da sua madre»</i>).
</p>

<p>
<span class="pagenum" id="Page_194">[194]</span>
</p>

<p class="speaker">
DORINA
</p>

<p>
(<i>con un grido di dolore</i>) A casa mia?... ma non
ho più la mamma!... È morta la mamma.
</p>

<p class="speaker">
NICCOLINO
</p>

<p>
Oh scusi!
</p>

<p class="speaker">
DORINA
</p>

<p>
Gliel'ho detto, e se n'è dimenticato! La mamma,
la mamma, oh se ci fosse ancora la mamma,
la mia povera mamma! (<i>scoppia in lagrime e
si butta e piangere singhiozzando sul canapè</i>).
</p>

<p class="speaker">
NICCOLINO
</p>

<p>
(<i>un po' commosso si avvicina a Dorina coll'aria
compunta</i>) Scusi, signorina... Sono dolentissimo;
sono rimasto così colpito, così confuso...
</p>

<p class="speaker">
DORINA
</p>

<p>
(<i>continua a piangere</i>).
</p>

<p class="speaker">
NICCOLINO
</p>

<p>
(<i>fra sè</i>) Ancora al vecchio repertorio! — E Luigi
(<i>guardando verso la porta</i>), canaglia! (<i>forte</i>)
Via, si calmi! (<i>seccato</i>) La prego, non pianga
più, le ho domandato scusa!
</p>

<p class="speaker">
DORINA
</p>

<p>
(<i>subito, asciugandosi gli occhi in fretta, umile
e supplichevole</i>) Ecco... non piango più; sì, sì,
sono tutti sogni, tutte chimere. Lavorerò; ma
bisogna poter andar via da questa casa... (<i>con
un grido</i>) Mi salvi lei!... mi salvi, le giuro che
non le peserò nella vita! Ho ribrezzo a star qui
sola; ho paura! Mi conduca via, dove vuole,
che non mi veda più nessuno... lavorerò.
</p>

<p>
<span class="pagenum" id="Page_195">[195]</span>
</p>

<p class="speaker">
NICCOLINO
</p>

<p>
Ci pensi bene. Che cosa direbbe la gente?
</p>

<p class="speaker">
DORINA
</p>

<p>
La gente? non me ne importa!
</p>

<p class="speaker">
NICCOLINO
</p>

<p>
Non importa a lei ma importa a me. Questa sì
che per la mia coscienza sarebbe una grave
responsabilità.
</p>

<p class="speaker">
DORINA
</p>

<p>
(<i>sempre fissandolo e risoluta</i>) E allora? Che cosa
devo fare?
</p>

<p class="speaker">
NICCOLINO
</p>

<p>
Certo che... non è facile.
</p>

<p class="speaker">
DORINA
</p>

<p>
Non è facile: no: per questo le domando un consiglio.
</p>

<p class="speaker">
NICCOLINO
</p>

<p>
Ma... pensandoci bene, capisco anch'io che, troppo
impressionato dalle sue parole, ho esagerato,
senza dubbio. — Colle sue belle attitudini,
colla sua bella voce, col suo talento, superate
le prime difficoltà, verrà la gloria... e il resto!
</p>

<p class="speaker">
DORINA
</p>

<p>
(<i>lo fissa, pallida, stupita</i>).
</p>

<p class="speaker">
NICCOLINO
</p>

<p>
Bisognerebbe vedere piuttosto d'indurre questo
signor... — come si chiama? questo signor Businelli,
a più miti propositi!
</p>

<p class="speaker">
DORINA
</p>

<p>
(<i>tremante, con voce sorda</i>) Lei ha il coraggio di
propormi?... — Lei?... Ma che cosa è diventato?!
</p>

<p>
<span class="pagenum" id="Page_196">[196]</span>
</p>

<p class="speaker">
NICCOLINO
</p>

<p>
(<i>con impeto</i>) Signorina Dori! (<i>calmandosi e con
fredda gentilezza</i>) Scusi, sono stato frainteso,
glielo assicuro. Lei si trova in uno stato d'animo
che non le permette di giudicare delle parole
e nemmeno delle intenzioni dei suoi amici.
Ma ritornerò prestissimo: desidero rivederla
più calma, e allora giustificarmi pienamente.
(<i>le offre la mano — Dorina non la stringe</i>) Vedrà:
lei per la prima dovrà rendermi giustizia.
Intanto, e si ricordi, non dobbiamo essere in
collera! (<i>saluta e va via lentamente</i>).
</p>

<p class="speaker">
DORINA
</p>

<p>
(<i>sola</i>) Vile!... vile!... E per un anno l'ho tenuto
nel cuore, l'ho aspettato colla febbre, gli ho
data tutta l'anima mia: (<i>con un grido, ma
senza più piangere perchè in questo momento
il suo stato di dolore e di esaltazione non le
permette le lagrime</i>) Dio, Dio mio! Come avevi
ragione, mamma!
</p>

<p>
<span class="pagenum" id="Page_197">[197]</span>
</p>

<h3>
SCENA VI.
</h3>

<p class="min center">
<span class="smcap">Isabella</span>, <span class="smcap">Dorina</span>, poi voce di dentro
come nella scena prima.
</p>

<p class="speaker">
ISABELLA
</p>

<p>
Cosa succede?
</p>

<p class="speaker">
DORINA
</p>

<p>
(<i>sempre c. s.</i>) Voglio andar via!... voglio finirla!
Non voglio più saperne di teatro, di nessuno!
</p>

<p class="speaker">
ISABELLA
</p>

<p>
Come? non si è messa d'accordo col signor Niccolino?
(<i>vivamente</i>) E la cambiale Ripamonti?
</p>

<p class="speaker">
DORINA
</p>

<p>
Pagherò tutto col mio lavoro, col mio sangue;
non ho bisogno di nessuno!
</p>

<p class="speaker">
ISABELLA
</p>

<p>
Buono!... Buoni principii; ma ci vuol tempo e la
cambiale è in scadenza; come si fa?
</p>

<p class="speaker">
DORINA
</p>

<p>
Oh in fine! Ci pensi lei, ci pensi il maestro; sono
loro che ne devono a me!
</p>

<p class="speaker">
ISABELLA
</p>

<p>
C'è stata proprio una gran burrasca, perchè ha
perduta, si direbbe, la tramontana. Ma questo
non è il momento di discutere del mio e del
tuo: il maestro è amico di tutti i primi legali
di Milano, e dato il caso, metteremo le nostre
ragioni in mano della giustizia. L'importante,
<span class="pagenum" id="Page_198">[198]</span>
per adesso, è questo! sulla cambiale c'è la sua
firma, che cosa ha pensato di fare?
</p>

<p class="speaker">
DORINA
</p>

<p>
Penso che sono tradita da tutti; che sono ingannata
da tutti!
</p>

<p class="speaker">
ISABELLA
</p>

<p>
Benissimo! E perchè non succeda altrettanto a
noi mi farà la grazia di restare in casa nostra
finchè i conti non saranno regolati.
</p>

<p class="speaker">
VOCE
</p>

<p>
(<i>c. s.</i>) Costantini!
</p>

<p class="speaker">
ISABELLA
</p>

<p>
Vengo, signor Domenico!
</p>

<p class="speaker">
VOCE
</p>

<p>
(<i>c. s.</i>) Lettere!
</p>

<p>
(<i>Isabella cala il cestino con una corda, ecc.</i>)
</p>

<p class="speaker">
DORINA
</p>

<p>
Qui?! Restar qui?! Non sono più libera; non mi
appartengo più... Sono schiava di questa gente,
anima e corpo, corpo e anima!
</p>

<p class="speaker">
ISABELLA
</p>

<p>
(<i>dandole la lettera trovata nel cestino</i>) Finisca di
dire il rosario e si consoli.
</p>

<p class="speaker">
DORINA
</p>

<p>
Lui? (<i>prende la lettera con un, impeto di gioia</i>)
Lui? mi scrive ancora?
</p>

<p class="speaker">
ISABELLA
</p>

<p>
Ma sicuro: collera da innamorati, <i>furoris brevis</i>!
</p>

<p class="speaker">
DORINA
</p>

<p>
(<i>strappa la busta: c'è dentro un biglietto da visita
e un biglietto da cinquecento lire</i>).
</p>

<p>
<span class="pagenum" id="Page_199">[199]</span>
</p>

<p class="speaker">
ISABELLA
</p>

<p>
(<i>allegra</i>) Ohè, signorina! Cominciamo bene!
</p>

<p class="speaker">
DORINA
</p>

<p>
(<i>rimane meravigliata</i>).
</p>

<p class="speaker">
ISABELLA
</p>

<p>
Legga se vuol sapere!
</p>

<p class="speaker">
DORINA
</p>

<p>
(<i>leggendo</i>) « — Lei, signorina Dori, mi ha fatto
l'onore di chiamarmi suo amico...» (<i>vinta dal
dolore lascia cadere la lettera</i>).
</p>

<p class="speaker">
ISABELLA
</p>

<p>
(<i>la prende e continua a leggere</i>) «... In tale qualità
mi fo lecito inviarle la piccola somma di
cui la disdetta di Montecarlo mi permette sul
momento di poter disporre.» — Come sono sempre
delicati i veri gentiluomini!
</p>

<p class="speaker">
DORINA
</p>

<p>
(<i>fuori di sè — cercando per la stanza</i>).
</p>

<p class="speaker">
ISABELLA
</p>

<p>
(<i>assai premurosa</i>) Comandi, signorina! Che cosa
desidera?
</p>

<p class="speaker">
DORINA
</p>

<p>
Da scrivere. Voglio rispondere subito!
</p>

<p class="speaker">
ISABELLA
</p>

<p>
(<i>le dà il calamaio, ecc.</i>) Tanto quanto, tutto l'occorrente!
</p>

<p class="speaker">
DORINA
</p>

<p>
(<i>si mette a scrivere in fretta. Intanto Isabella
spiega il biglietto di banca e lo ammira. Dorina
quando ha finito di scrivere cerca il biglietto
per rimandarlo; a Isabella</i>) Dia qui!
</p>

<p>
<span class="pagenum" id="Page_200">[200]</span>
</p>

<p class="speaker">
ISABELLA
</p>

<p>
Che cosa vuol farne?
</p>

<p class="speaker">
DORINA
</p>

<p>
Restituirlo sul momento: dia qui!
</p>

<p class="speaker">
ISABELLA
</p>

<p>
Scusi, ma in queste faccende delicate io non mi
posso arbitrare, senza prima aver sentito il capo
della famiglia. (<i>verso l'uscio della cucina, chiamando</i>)
Maestro!
</p>

<p class="speaker">
DORINA
</p>

<p>
Quel denaro!... quel denaro!... Non sa: è un insulto
al mio onore!
</p>

<p class="speaker">
ISABELLA
</p>

<p>
Faccia un po' il piacere! I denari non hanno mai
insultato nessuno! (<i>chiamando c. s.</i>) Maestro!...
Tartaruga!
</p>

<p>
<span class="pagenum" id="Page_201">[201]</span>
</p>

<h3>
SCENA VII.
</h3>

<p class="min center">
<span class="smcap">Maestro</span> e <span class="smcap lowercase">DETTE</span>, poi <span class="smcap">Luigi</span>.
</p>

<p class="speaker">
MAESTRO
</p>

<p>
(<i>colla solita voce rauca</i>) Avevo... appena messe
sul fornello a friggere...
</p>

<p class="speaker">
ISABELLA
</p>

<p>
La signorina...
</p>

<p class="speaker">
DORINA
</p>

<p>
(<i>interrompendo</i>) Il maestro non c'entra, come
non c'entra lei! quel denaro... (<i>alla parola
denaro il maestro fa un movimento espressivo</i>)
non è suo!
</p>

<p class="speaker">
ISABELLA
</p>

<p>
Eh, quanto strepito! rimettiamo la questione al
giudizio di <i>Salamone</i>! La signorina vuol tornare
al suo paese e piantar la scuola.
</p>

<p class="speaker">
MAESTRO
</p>

<p>
La... scuola?...
</p>

<p class="speaker">
ISABELLA
</p>

<p>
E non pagare i propri debiti. Ho diritto o non
ho diritto di tenere questa somma in garanzia?
</p>

<p class="speaker">
MAESTRO
</p>

<p>
Pienissimo diritto...
</p>

<p class="speaker">
DORINA
</p>

<p>
In nome di Dio... datemi quel denaro!... Quel
denaro lo voglio... quel denaro!
</p>

<p>
<span class="pagenum" id="Page_202">[202]</span>
</p>

<p class="speaker">
LUIGI
</p>

<p>
(<i>sulla porta, cercando cogli occhi Niccolino, si
ferma e, non vedendolo, fa un gesto di maraviglia:
fa un passo verso i coniugi Costantini,
poi si trattiene. Dorina non lo vede. Essa
stringe convulsamente la lettera: la sua timidezza
è scomparsa, si avvicina all'Isabella minacciosa,
cogli occhi scintillanti. Il Maestro
prova quasi un senso di timore</i>).
</p>

<p class="speaker">
DORINA
</p>

<p>
Lo voglio, capite? Lo voglio! — Prendete me,
fate di me tutto quello che volete, ma quel denaro
no! — È suo! è suo!
</p>

<p class="speaker">
MAESTRO
</p>

<p>
(<i>vedendo Luigi, salutando e balbettando quasi
macchinalmente</i>) È un onore per la mia famiglia...
</p>

<p class="speaker">
DORINA
</p>

<p>
(<i>vedendo Luigi fa per spiegargli ciò che è accaduto;
poi prende sul tavolo la lettera di Niccolino
e la dà a Don Luigi; fa per parlare ma
non può; si sforza, balbetta, e prorompe in uno
scoppio di pianto cadendo sopra una seggiola</i>).
</p>

<p class="speaker">
LUIGI
</p>

<p>
(<i>avvicinandosi e prendendo la lettera</i>) Signorina,
si calmi, (<i>a Isabella e al Maestro</i>) Cos'è accaduto?
</p>

<p class="speaker">
ISABELLA
</p>

<p>
Legga e vedrà: io non trovo che ci sia niente da
disperarsi!
</p>

<p>
<span class="pagenum" id="Page_203">[203]</span>
</p>

<p class="speaker">
MAESTRO
</p>

<p>
(<i>fiuta in aria, poi fa capire dalla faccia e dai gesti
che deve bruciare qualche cosa in cucina e
scappa via</i>) Brucia!
</p>

<p class="speaker">
LUIGI
</p>

<p>
(<i>dopo aver letto, fra sè</i>) Taccagno come la zia.
(<i>forte</i>) È ancora un ragazzo! I ragazzi sono
crudeli e... (<i>ammirando i capelli ed il collo di
Dorina che piange col capo chino</i>) sicuro non
apprezzano... non capiscono... (<i>la bellezza di
Dorina lo mette in orgasmo; con passione</i>) Si
confidi con me che non sono più un ragazzo!
(<i>mostrandole la punta di un baffo</i>) Vede?...
Vede? ce n'è di bianchi!
</p>

<p class="speaker">
ISABELLA
</p>

<p>
(<i>va alla tavola e mentre parla distende la tovaglia,
ecc.</i>) Cosa sia successo, non saprei. L'ho
trovata in convulsioni; e anch'io ho la pelle
d'oca! Capirà; si deve far onore alla propria
firma; e il maestro in quanto a onore è un...
fenomeno! — Sempre in alto la bandiera dei
Costantini!
</p>

<p class="speaker">
DORINA
</p>

<p>
(<i>voltandosi con impeto a Luigi, mentre Isabella
continua ad apparecchiare la tavola</i>) C'era lei...
sì!... era presente lei, quando voleva offrirmi
il suo nome, la sua mano! E adesso per difendermi,
per salvarmi mi butta in faccia 500 lire!
Questo è tutto il suo amore! <i>Sempre</i>, mi aveva
detto, <i>sempre si ricordi</i>!...
</p>

<p>
<span class="pagenum" id="Page_204">[204]</span>
</p>

<p class="speaker">
ISABELLA
</p>

<p>
(<i>c. s.</i>) Oh! per questo la signorina ha ragione;
il suo amico è un infido!
</p>

<p class="speaker">
LUIGI
</p>

<p>
(<i>ha sempre guardato con crescente orgasmo la Dorina
e fa capire che gli piace sempre di più — levandole
una forcellina dai capelli</i>) Guardi,
non le faccia male!... (<i>fra sè</i>) bellissimi capelli:
come ha fatto a resistere, bravo Niccolino!
</p>

<p class="speaker">
ISABELLA
</p>

<p>
(<i>ha cercato i piatti e le posate e non trovandole
va a prenderle in cucina</i>).
</p>

<p class="speaker">
LUIGI
</p>

<p>
(<i>uscita Isabella si avvicina più vivamente a Dorina:
cerca di prenderle le mani dicendole con
orgasmo e con passione</i>) Quel cretino di Nicola,
non merita i suoi sospiri e le sue lacrime!
</p>

<p class="speaker">
DORINA
</p>

<p>
(<i>con impeto: come scattando</i>) Il suo denaro! Glielo
voglio rimandare ad ogni costo!
</p>

<p class="speaker">
LUIGI
</p>

<p>
Sì, benissimo!
</p>

<p class="speaker">
DORINA
</p>

<p>
Ma questa gente me lo ha rubato!
</p>

<p class="speaker">
LUIGI
</p>

<p>
Non importa, si calmi, (<i>prendendole una mano e
accarezzandola</i>) provvederemo.
</p>

<p class="speaker">
DORINA
</p>

<p>
Me lo faccia restituire!... Glielo rimandi lei... mi
aiuti ad uscire da questa casa... non mi resta
che vendermi o buttarmi dalla finestra!
</p>

<p>
<span class="pagenum" id="Page_205">[205]</span>
</p>

<p class="speaker">
LUIGI
</p>

<p>
Non dica simili enormità; non voglio (<i>le prende
con violenza le mani e quasi l'abbraccia</i>) Vedrà
che io... si calmi... non voglio più vederla
piangere! (<i>asciugandole gli occhi col fazzoletto</i>)
Questi occhi sono troppo belli! Vedremo di fare
qualche cosa... (<i>con slancio: vinto dalla bellezza
di Dorina che così commossa, fremente, gli
piace anche di più</i>) farò tutto per lei!
</p>

<p class="speaker">
DORINA
</p>

<p>
(<i>sempre c. s.</i>) Sì... sono disposta a tutto... ma la
sua elemosina (<i>alludendo a Niccolino</i>) no!...
mi rivolta l'anima, no, mai!
</p>

<p class="speaker">
LUIGI
</p>

<p>
Brava! Vediamo dunque, vediamo: che cosa si
può fare?
</p>

<p class="speaker">
DORINA
</p>

<p>
Non so... Non ho più nessuno al mondo!
</p>

<p class="speaker">
LUIGI
</p>

<p>
Sola?... povera bimba mia!... Anch'io, sicuro,
sono solo. Avessi una moglie, una sorella, lei
verrebbe con noi. Invece, anch'io... sono solo.
(<i>sospirando e accarezzando Dorina</i>) Mah, guai
al solo!
</p>

<p class="speaker">
DORINA
</p>

<p>
(<i>con impeto, tornando col pensiero a Niccolino</i>)
Gli ho detto che mi è morta la madre e non
se n'è ricordato!
</p>

<p class="speaker">
LUIGI
</p>

<p>
(<i>con falso orrore</i>) Oh, (<i>con finto entusiasmo e
dolore per la memoria di Teresa</i>) quella buona
<span class="pagenum" id="Page_206">[206]</span>
signora Teresa! Quella santa donna! — A Niccolino,
sa, non ci pensi più; non lo merita. Si
crede un grand'uomo perchè è stato un po' a
Londra, a Parigi! È soltanto ridicolo. Non ci
pensi più. Gli rimanderemo il suo danaro, subito!
</p>

<p class="speaker">
DORINA
</p>

<p>
(<i>con espansione, premendosi al cuore la mano di
Luigi</i>) Subito!
</p>

<p class="speaker">
LUIGI
</p>

<p>
Sul momento! (<i>ha una scossa, tanto Dorina gli
piace</i>) E per... per il resto... sarò... se... sarò
il suo pa... pà. — Ecco, va bene? papà!
</p>

<p class="speaker">
DORINA
</p>

<p>
Mi tolga di qui... — lavorerò. Mi aiuti a levarmi
da questa gente!
</p>

<p class="speaker">
LUIGI
</p>

<p>
Volontieri... ma dove?... al momento... (<i>pensando
dove mandare Dorina e volendo farle accettare
un suo quartierino che tiene disponibile per
simili occasioni, ma non osando farle l'offerta
chiaramente</i>) Come si potrebbe fare? (<i>stringendola
al cuore e fingendo l'effusione paterna</i>)
Pianga, se vuol piangere: le farà bene. (<i>le bacia
i capelli tremando dalla commozione cupida</i>)
Avrei... per combinazione... due camerette;
due povere camerette, ma piene di sole, di luce!
Se volesse, come un rifugio momentaneo... intanto...
cercherò... troveremo un maestro galantuomo;
un impresario onesto — e lei... soltanto
un po' di bene... (<i>la stringe più forte</i>).
</p>

<p>
<span class="pagenum" id="Page_207">[207]</span>
</p>

<p class="speaker">
DORINA
</p>

<p>
(<i>capisce tutto: si allontana</i>).
</p>

<p class="speaker">
LUIGI
</p>

<p>
(<i>tornando calmo e sorridente</i>) Un po' di bene,
al suo papà!
</p>

<p class="speaker">
DORINA
</p>

<p>
(<i>pausa — poi con disperazione e rassegnazione — con
un filo di voce</i>) Mi tolga da questa casa.
(<i>si lascia cadere sulla seggiola accasciata, affranta</i>).
</p>

<p class="speaker">
LUIGI
</p>

<p>
Torna la signora Isabella! (<i>rapidamente e sempre
in orgasmo per il desiderio e la passione</i>) Fra
mezz'ora (<i>vedendo la tavola apparecchiata pensa
che Dorina dovrà prima pranzare</i>) fra un'ora...
appena potrà, prenda un <i>brum</i>: Via Solferino
37. Ci sarò ad aspettarla. E subito rimanderemo
il denaro al marchese Nicola con
una sua letterina che lo metterà a posto.
</p>

<p>
(<i>Rientrano Isabella coi piatti e il Maestro colle
posate</i>).
</p>

<p class="speaker">
LUIGI
</p>

<p>
(<i>va loro incontro e offre all'Isabella il biglietto
per il palco al Dal Verme</i>).
</p>

<p class="speaker">
ISABELLA
</p>

<p>
(<i>lo guarda senza capire</i>).
</p>

<p class="speaker">
LUIGI
</p>

<p>
È il palco che le dovevo portare, per stasera.
</p>

<p class="speaker">
ISABELLA
</p>

<p>
Oh, grazie! Numero 15. — Allegri, signorina:
numero dispari, porta fortuna!
</p>

<p>
<span class="pagenum" id="Page_208">[208]</span>
</p>

<p class="speaker">
MAESTRO
</p>

<p>
(<i>deponendo le posate: a Luigi, con gravità</i>) Se
vuol favorire nella mia famiglia....
</p>

<p class="speaker">
ISABELLA
</p>

<p>
Senza complimenti! al posto dell'amico Cimozza
che si fa aspettare!
</p>

<p class="speaker">
LUIGI
</p>

<p>
Grazie, e buon appetito. (<i>piano a Dorina</i>) Via
Solferino, 37!
</p>

<p class="pad2 center">
FINE DELL'ATTO SECONDO.
</p>

<div class="chapter"></div>
<p>
<span class="pagenum" id="Page_209">[209]</span>
</p>

<h2>
ATTO TERZO
</h2>

<p>
<i>La scena rappresenta un salotto elegantissimo, ma pieno
di casse e di bauli chiusi ed aperti, ecc. — Sulle seggiole
e sui tavoli, ecc., roba da mettere nei bauli, e
roba per il viaggio. — Un pianoforte.</i>
</p>

<h3>
SCENA I.
</h3>

<p class="min">
<span class="smcap">Niccolino</span> poi un <span class="smcap">Ufficiale di Cavalleria</span> (Niccolino
ha i baffi più grossi e i piccoli favoriti a
mezza guancia).
</p>

<p class="speaker">
NICCOLINO
</p>

<p>
(<i>entra con circospezione chiamando</i>) Giuseppina!
Si può vedere la signora? Giuseppina (<i>sente aprire
l'uscio opposto, attraversa la scena in
fretta, si leva il cappello in cui c'è dentro un
grosso mazzetto di violette. Sorride, come aspettando
Dorina; ma poi quando si apre l'uscio
ha una scossa, si fa serio, e si ritira in un
angolo</i>).
</p>

<p class="speaker">
UFFICIALE
</p>

<p>
(<i>un bell'ufficiale di cavalleria, alto, berretto in
testa, esce dalla camera di Dorina, abbottonandosi
i guanti. Ha la sigaretta in bocca. Si
ferma dinanzi ad un tavolo, accende un fiammifero,
accende la sigaretta e va via</i>).
</p>

<p>
<span class="pagenum" id="Page_210">[210]</span>
</p>

<p class="speaker">
NICCOLINO
</p>

<p>
(<i>pallido e assai turbato, vuol seguire l'ufficiale
con impeto, ma poi si ferma irresoluto. Si
siede sopra un canapè di faccia, alla porta dove
è uscito l'ufficiale, si ficca la lente nell'occhio
e guarda fissamente quella porta con ira, con
furore geloso, battendo nervosamente la punta
del piede per terra</i>).
</p>

<p>
<span class="pagenum" id="Page_211">[211]</span>
</p>

<h3>
SCENA II.
</h3>

<p class="min center">
<span class="smcap">Giuseppina</span> e <span class="smcap lowercase">DETTO</span>.
</p>

<p class="speaker">
GIUSEPPINA
</p>

<p>
(<i>portando il riparto di un baule pieno di roba</i>)
Come? il signor Marchese? È un po' che aspetta? — La
signora non so se riceve!
</p>

<p class="speaker">
NICCOLINO
</p>

<p>
(<i>con voce rauca</i>) Il portiere m'ha detto che c'era.
</p>

<p class="speaker">
GIUSEPPINA
</p>

<p>
Ma la signora voleva riposare fino alle sei, avendo
poi da viaggiare tutta la notte.
</p>

<p class="speaker">
NICCOLINO
</p>

<p>
(<i>guardando l'orologio</i>) Sono le cinque e tre quarti.
</p>

<p class="speaker">
GIUSEPPINA
</p>

<p>
Dio, Dio! Con tante cose da fare! — Come faremo
a partire stasera?
</p>

<p class="speaker">
NICCOLINO
</p>

<p>
(<i>con tono di preghiera a Giuseppina</i>) Siate buona,
Giuseppina: domandate alla signora se mi può
ricevere. Vorrei vederla subito; mi preme di
parlarle prima che incominci l'andirivieni delle
visite e dei saluti. (<i>dandole le violette perchè
le porti a Dorina</i>) Mi fate questo favore, buona
Giuseppina?
</p>

<p class="speaker">
GIUSEPPINA
</p>

<p>
(<i>prende le violette ed entra da Dorina</i>).
</p>

<p>
<span class="pagenum" id="Page_212">[212]</span>
</p>

<p class="speaker">
NICCOLINO
</p>

<p>
(<i>resta immobile, pensoso, colla lente nell'occhio,
fissando un punto del pavimento</i>).
</p>

<p class="speaker">
GIUSEPPINA
</p>

<p>
(<i>entrando</i>) La signora ha detto, se vuol accomodarsi,
che viene subito (<i>va via</i>).
</p>

<p class="speaker">
NICCOLINO
</p>

<p>
(<i>cammina su e giù, sempre più furibondo; poi afferra
un giornale a caso e si sfoga stracciandolo
rabbiosamente</i>).
</p>

<p>
<span class="pagenum" id="Page_213">[213]</span>
</p>

<h3>
SCENA III.
</h3>

<p class="min center">
<span class="smcap">Dorina</span> e <span class="smcap">Niccolino</span>.
</p>

<p class="speaker">
DORINA
</p>

<p>
(<i>è assai mutata — ha ormai un tutt'altro tipo — un
tipo eccentrico di artista originale, ma sempre
molto fine e molto signorile. Ha pure una
pettinatura strana, originalissima: è pettinata
con tutti i capelli raccolti sulla testa attraversati
da un grosso spillone. — Vestito ricco e
bizzarro: tiene addosso una gran pelliccia o una
gran casacca, perchè si dà l'aria di avere sempre
freddo e di essere sempre un pochino ammalata — ha
in mano le violette</i>).
</p>

<p class="speaker">
DORINA
</p>

<p>
Ah, Nenè; — siete voi? (<i>gli porge mollemente
tutta la mano. Vedendo il giornale stracciato</i>)
Lasciate vedere, Nenè. (<i>con dolore e stupore
affettuoso</i>) Oh, <i>L'Italie</i>; l'articolo del Santanera!
(<i>cerca fra i pezzi del giornale mentre si
siede sul sofà, rannicchiandosi con attucci civettuoli
e languidi</i>).
</p>

<p class="speaker">
NICCOLINO
</p>

<p>
Finitela: sono in uno stato di rabbia, di... vi
vorrei sbranare!
</p>

<p>
<span class="pagenum" id="Page_214">[214]</span>
</p>

<p class="speaker">
DORINA
</p>

<p>
(<i>sorridendo con comico terrore</i>) Oh!
</p>

<p class="speaker">
NICCOLINO
</p>

<p>
Come il vostro giornale!
</p>

<p class="speaker">
DORINA
</p>

<p>
(<i>come sopra</i>) Che c'è di nuovo, Nenè?
</p>

<p class="speaker">
NICCOLINO
</p>

<p>
(<i>stizzito</i>) E non chiamatemi Nenè! — Adesso che
mi avete messo questo nome, per tutta Roma
non sono più altro che Ne-nè!
</p>

<p class="speaker">
DORINA
</p>

<p>
(<i>scrollando il capo e sorridendo con mestizia</i>)
Presto... non vi chiamerò più in nessun modo.
Bella Roma, addio! (<i>sospira</i>) Si parte.
</p>

<p class="speaker">
NICCOLINO
</p>

<p>
(<i>si contiene a stento, mostrandosi in fiera lotta
tra il dolore e il furore</i>).
</p>

<p class="speaker">
DORINA
</p>

<p>
(<i>solleva il fazzolettone di trine che ha al collo,
mette le viole nello scollato del petto, poi le ricopre
ancora, mettendoci le mani sopra con un
attuccio da bimba</i>) Siete contento, Nenè?
</p>

<p class="speaker">
NICCOLINO
</p>

<p>
(<i>con uno slancio appassionato</i>) Non partite, Dori;
ve ne supplico!
</p>

<p>
<span class="pagenum" id="Page_215">[215]</span>
</p>

<p class="speaker">
DORINA
</p>

<p>
Oh come si fa? Ho promesso al Duca e bisogna
andare!
</p>

<p class="speaker">
NICCOLINO
</p>

<p>
(<i>con voce sorda</i>) L'avete promesso al tenente Mattìa,
che è qui, che farà il viaggio con voi!
</p>

<p class="speaker">
DORINA
</p>

<p>
(<i>con meraviglia tranquilla</i>) È qui? il Mattìa?
</p>

<p class="speaker">
NICCOLINO
</p>

<p>
(<i>prorompendo</i>) Ma non fatene le meraviglie
perchè...
</p>

<p>
<span class="pagenum" id="Page_216">[216]</span>
</p>

<h3>
SCENA IV.
</h3>

<p class="min">
<span class="smcap">Giuseppina</span>, con un piatto d'argento con sopra
una bottiglia d'acqua, una piccola bottiglietta
contagocce, un piccolo bicchierino, e <span class="smcap lowercase">DETTI</span>.
</p>

<p class="speaker">
GIUSEPPINA
</p>

<p>
Signora: la sua medicina.
</p>

<p class="speaker">
DORINA
</p>

<p>
Oh, no, pietà di me; è tanto cattiva!
</p>

<p class="speaker">
GIUSEPPINA
</p>

<p>
Ma le farà bene, signora.
</p>

<p class="speaker">
DORINA
</p>

<p>
(<i>prende il piccolo bicchierino</i>) Nenè: un po'
d'acqua.
</p>

<p class="speaker">
NICCOLINO
</p>

<p>
(<i>con un riso forzato e la mano tremante le versa
l'acqua</i>).
</p>

<p class="speaker">
DORINA
</p>

<p>
(<i>indicandogli la medicina e porgendo il bicchiere</i>)
Nove gocce, non di più.
</p>

<p class="speaker">
NICCOLINO
</p>

<p>
(<i>versa c. s.</i>)
</p>

<p class="speaker">
DORINA
</p>

<p>
Nove gocce solo!... Basta!... Basta!... (<i>beve, poi
pestando i piedi e scotendo le braccia</i>) Presto!...
presto!
</p>

<p>
(<i>Niccolino e Giuseppina corrono a cercare la piccola
scatola dei dolci. La trova Niccolino e la
porta a Dorina che ne mangia in fretta</i>).
</p>

<p>
<span class="pagenum" id="Page_217">[217]</span>
</p>

<p class="speaker">
GIUSEPPINA
</p>

<p>
Comanda altro, signora?
</p>

<p class="speaker">
DORINA
</p>

<p>
Che fai adesso? — E tutta questa roba?
</p>

<p class="speaker">
GIUSEPPINA
</p>

<p>
Di là non ho potuto ancora far niente! La biancheria,
le gioie... Non so come si potrà partire
stasera!
</p>

<p class="speaker">
DORINA
</p>

<p>
(<i>con fermezza, pur conservando il suo fare dolcemente
languido</i>) Tanto, bisogna partire: si partirà!
(<i>Giuseppina va via</i>).
</p>

<p class="speaker">
NICCOLINO
</p>

<p>
(<i>con voce sorda, ma supplichevole</i>) Avete sentito?
Non c'è nemmeno il tempo necessario. Aspettate
domani.
</p>

<p class="speaker">
DORINA
</p>

<p>
(<i>lo guarda, scrollando il capo con civetteria; piano,
cantarellando</i>) Non si può...
</p>

<p class="speaker">
NICCOLINO
</p>

<p>
(<i>con impeto d'ira appassionata</i>) Tutto per quel
soldataccio!
</p>

<p class="speaker">
DORINA
</p>

<p>
Oh Nenè! Vi proibisco di fare l'Otello! Non vado
a Napoli per il Mattìa, lo sapete, ma per il
Duca. Povero Duca!... Tanto buono! (<i>ridendo</i>)
Io gli devo molto e desidera che mi fermi a
Napoli in questi giorni che sono libera (<i>socchiudendo
gli occhi mollemente, come rapita
in estasi</i>) Napoli... il mare... Oh Paradiso...
Napoli!... Napoli!... Napoli!
</p>

<p>
<span class="pagenum" id="Page_218">[218]</span>
</p>

<p class="speaker">
NICCOLINO
</p>

<p>
Siete perfida! Siete bugiarda!
</p>

<p class="speaker">
DORINA
</p>

<p>
Nenè!
</p>

<p class="speaker">
NICCOLINO
</p>

<p>
Andate a Napoli col Mattìa!
</p>

<p class="speaker">
DORINA
</p>

<p>
Mi seccate poi: vi dico che non ne so niente.
</p>

<p class="speaker">
NICCOLINO
</p>

<p>
L'ho veduto io.
</p>

<p class="speaker">
DORINA
</p>

<p>
(<i>con meraviglia</i>) Oh, è a Roma?
</p>

<p class="speaker">
NICCOLINO
</p>

<p>
Ma se era qui adesso! L'ho veduto uscire!
</p>

<p class="speaker">
DORINA
</p>

<p>
(<i>risentita</i>) Nenè: non è carino ciò che fate. Sorvegliare
la gente dietro le porte!
</p>

<p class="speaker">
NICCOLINO
</p>

<p>
Sì; ero là e l'ho visto uscire! Ero là e per poco
non gli sono saltato addosso!
</p>

<p class="speaker">
DORINA
</p>

<p>
(<i>più seria</i>) Avreste avuto torto. Il Mattìa è un
buon amico, non più di un buon amico, come
voi, come il Duca, come il Santanera, come
tutti.
</p>

<p class="speaker">
NICCOLINO
</p>

<p>
(<i>supplicando</i>) Allora, non partite stasera, partite
domani.
</p>

<p class="speaker">
DORINA
</p>

<p>
(<i>cantarellando con seduzione</i>) Non si può, Nenè — non
si può!
</p>

<p>
<span class="pagenum" id="Page_219">[219]</span>
</p>

<p class="speaker">
NICCOLINO
</p>

<p>
Ma in nome di Dio, come avete fatto a perdere
la testa?
</p>

<p class="speaker">
DORINA
</p>

<p>
(<i>vivamente</i>) Insomma, basta; è un discorso che mi
secca. In proposito, hanno fatto anche troppe
chiacchiere! (<i>calmandosi e tornando carezzevole</i>)
Non abbiate timore. Vengono tutti come
venite voi, e se ne vanno come ve ne andate
voi!
</p>

<p class="speaker">
NICCOLINO
</p>

<p>
Io dicevo per il vostro bene; perchè mi preme il
vostro onore, il vostro nome.
</p>

<p class="speaker">
DORINA
</p>

<p>
(<i>ridendo</i>) Ah! ah! ah!... Per il mio bene? — quale?
Il bene che mi volete voi? — Per il mio
nome? Basta a far piena tutte le sere! — Il
mio onore? Mi portano alle stelle!
</p>

<p class="speaker">
NICCOLINO
</p>

<p>
(<i>con ironia</i>) Nella <i>Carmen</i>!
</p>

<p class="speaker">
DORINA
</p>

<p>
(<i>continua a ridere</i>).
</p>

<p class="speaker">
NICCOLINO
</p>

<p>
Non ridete così, mentre un uomo soffre. Mi irritate.
</p>

<p class="speaker">
DORINA
</p>

<p>
E volete che pianga? — Vi ricordate una volta,
quando piangevo? Anche allora vi urtavo i
nervi. — Ma dite, Nenè, perchè mi state sempre
vicino, se non mi potete soffrire, nè quando
piango, nè quando rido?
</p>

<p>
<span class="pagenum" id="Page_220">[220]</span>
</p>

<p class="speaker">
NICCOLINO
</p>

<p>
Allora ero uno stupido: non capivo niente!
</p>

<p class="speaker">
DORINA
</p>

<p>
E avete cominciato a capire, dopo la prima sera
della <i>Carmen</i>, a Torino?
</p>

<p class="speaker">
NICCOLINO
</p>

<p>
Dori... Sentite, Dori: abusate della vostra forza.
Volete rendermi feroce, per vendicarvi?
</p>

<p class="speaker">
DORINA
</p>

<p>
(<i>con naturalezza e sincerità</i>) Vendicarmi di che?
anzi, vi dirò di più; mi piacete sempre; vi
trovo carino, simpatico, meno (<i>indica i piccoli
favoriti</i>) quelle no — via, via! — e vi voglio
bene davvero!
</p>

<p class="speaker">
NICCOLINO
</p>

<p>
Come... (<i>le si avvicina lusingato</i>).
</p>

<p class="speaker">
DORINA
</p>

<p>
Come gli altri.
</p>

<p class="speaker">
NICCOLINO
</p>

<p>
(<i>torna ad adirarsi</i>) Odiatemi piuttosto!
</p>

<p class="speaker">
DORINA
</p>

<p>
(<i>ridendo</i>) Oh, ci siamo.
</p>

<p class="speaker">
NICCOLINO
</p>

<p>
Che cosa volete? Che cosa devo fare? Sono geloso,
sono capace di commettere qualunque eccesso:
mi pare che strozzandovi proverei un grande
sollievo! (<i>le prende una mano</i>).
</p>

<p class="speaker">
DORINA
</p>

<p>
Ahi, Nenè, mi fate male!
</p>

<p class="speaker">
NICCOLINO
</p>

<p>
Un bacio; almeno uno.
</p>

<p>
<span class="pagenum" id="Page_221">[221]</span>
</p>

<p class="speaker">
DORINA
</p>

<p>
No!
</p>

<p class="speaker">
NICCOLINO
</p>

<p>
Un bacio, che cos'è per voi?! Niente! Anche
per forza dovrete...
</p>

<p class="speaker">
DORINA
</p>

<p>
(<i>chiamando forte</i>) Giuseppina!
</p>

<p class="speaker">
GIUSEPPINA
</p>

<p>
(<i>di dentro</i>) Signora!
</p>

<p class="speaker">
NICCOLINO
</p>

<p>
(<i>si alza e cammina imbronciato per la stanza</i>).
</p>

<p class="speaker">
GIUSEPPINA
</p>

<p>
(<i>entra</i>).
</p>

<p class="speaker">
DORINA
</p>

<p>
(<i>naturalmente</i>) Finirai dopo di là: questa roba,
t'ho detto, vengono a prenderla subito.
</p>

<p class="speaker">
GIUSEPPINA
</p>

<p>
Sissignora. (<i>riempie, chiude i bauli, ecc., per
tutto il resto della scena</i>).
</p>

<p class="speaker">
NICCOLINO
</p>

<p>
(<i>dopo aver girato un po', torna a un tratto a sedersi
sul canapè vicino a Dorina; le parla piano,
per non essere udito da Giuseppina, ma
sempre con calore</i>) Sentite, Dori: io sono pronto
a fare qualunque sacrificio per voi.
</p>

<p class="speaker">
DORINA
</p>

<p>
Adesso? (<i>con una risatina sincera e senza ombra
d'ironia</i>) Sapete che ho avuto la riconferma al
<i>Costanzi</i> con mille lire per sera?
</p>

<p>
<span class="pagenum" id="Page_222">[222]</span>
</p>

<p class="speaker">
NICCOLINO
</p>

<p>
Invece di andare a Napoli, andiamo a Livorno
e... prendiamo il mare! — Domandate: tutto
ciò che volete! — Infine, pensateci, il teatro,
che cos'è?
</p>

<p class="speaker">
DORINA
</p>

<p>
Oh, Nenè, molto meno e... e infinitamente più di
ciò che mi potete offrire. — Il pubblico mio?
il successo?
</p>

<p class="speaker">
NICCOLINO
</p>

<p>
Ma se basta un raffreddore per distruggere tutto
l'incanto!
</p>

<p class="speaker">
DORINA
</p>

<p>
E allora aspettate a parlarmene quando sarò raffreddata!
(<i>Niccolino si alza stizzito, Dorina
cambiando</i>) Intanto (<i>sospirando</i>) bisognerà
pranzare. (<i>con languore</i>) E non ho niente
fame!
</p>

<p class="speaker">
GIUSEPPINA
</p>

<p>
(<i>senza voltarsi, sempre occupata a mettere roba
nei bauli</i>) Ho ordinato per le sette.
</p>

<p class="speaker">
NICCOLINO
</p>

<p>
(<i>sedendo di nuovo vicino a Dorina</i>) (<i>piano</i>) Se
è vero ciò che dite... Se è vero... rimanete sul
teatro, ma lasciate che vi segua sempre, io solo!
</p>

<p class="speaker">
DORINA
</p>

<p>
Seguirmi sempre e solo? (<i>sorridendo</i>) Bel divertimento!
Ma vedrete: passerà. Vi è già passata
un'altra volta.
</p>

<p class="speaker">
NICCOLINO
</p>

<p>
Allora è stata mia madre; adesso mia madre non
conta più niente!
</p>

<p>
<span class="pagenum" id="Page_223">[223]</span>
</p>

<p class="speaker">
DORINA
</p>

<p>
E la bella nipotina? l'Adele? È vero che vorrebbe
farvela sposare come voleva farvi sposare
la Monleone?
</p>

<p class="speaker">
NICCOLINO
</p>

<p>
La sposerò appunto come l'altra. L'Adelina poi
ha una grande simpatia per Luigi.
</p>

<p class="speaker">
DORINA
</p>

<p>
(<i>ridendo</i>) Davvero? — State attento, Nenè. Luigi
è un uomo molto pratico. A vederlo, sembra
l'amico di tutto il mondo, il salvatore di tutte
le patrie; in fondo, non ha che un amore solo, — sè
stesso. Guardatevene! Se ha messo gli
occhi sull'Adelina, presto o tardi raggiungerà
il suo scopo e siccome l'Adelina sarà ricchissima
per vostra madre... così questo matrimonio
finirebbe, un giorno, col seccarvi doppiamente.
</p>

<p class="speaker">
NICCOLINO
</p>

<p>
Cosa volete che mi secchi? — Che giorno può
mai venire in cui sia più seccato di questo? — Io
sono ricco quanto mi basta. Ma se voi partite
stasera, io non so più che cosa farò. Sì,
Dori, è proprio così! Io del mondo sono stufo,
stufo, stufo. Mi annoio a Parigi come a Roma,
come a Milano. Mi ricordo la prima sera che
vi ho sentita a Torino: ero in uno stato tale di
<i>spleen</i>, da battere la testa contro le colonne!
Poi mi era parso che Luigi vi facesse la corte,
e ho voluto ricominciare anch'io, perchè mi divertivo
a ingelosirlo. E così a poco a poco, senza
accorgermene, ho subìto voi, ho subìto il
<span class="pagenum" id="Page_224">[224]</span>
teatro, fino al punto di vivere anch'io della vostra
vita, di voi, della <i>Carmen</i>. Ma sapete che
quando vado a passeggio, guardo e leggo gli
avvisi del teatro, come se ci fosse qualche cosa
di mio? Sapete che sono amico del vostro direttore
di scena? del macchinista del <i>Costanzi</i>?
Lasciate almeno che venga a Napoli anch'io.
</p>

<p class="speaker">
DORINA
</p>

<p>
Siete troppo geloso, troppo sospettoso, troppo lunatico.
</p>

<p class="speaker">
NICCOLINO
</p>

<p>
Non voglio perdervi. — Non voglio lasciarvi a
Napoli sola!
</p>

<p class="speaker">
DORINA
</p>

<p>
Non voglio, non voglio. Non avete nessun diritto,
caro Nenè.
</p>

<p class="speaker">
NICCOLINO
</p>

<p>
Tant'è, non dovete partire; dovessi commettere
qualunque pazzia.
</p>

<p class="speaker">
DORINA
</p>

<p>
(<i>ridendo</i>) Meno male che le vostre dichiarazioni
me le fate in un modo molto lusinghiero. Ho
timore, Nenè, che sareste insopportabile in tutti
i modi.
</p>

<p class="speaker">
NICCOLINO
</p>

<p>
(<i>non risponde, resta quasi immobile, fisso in un
pensiero — Dorina non ha dato nessuna importanza
all'esclamazione di Niccolino</i>).
</p>

<p>
<span class="pagenum" id="Page_225">[225]</span>
</p>

<h3>
SCENA V.
</h3>

<p class="min">
<span class="smcap">Don Luigi</span> (<i>abito nero e cravatta bianca</i>) — <span class="smcap">Santanera</span>
(<i>abito nero e cravatta bianca</i>), <span class="smcap lowercase">DETTI</span>. — <span class="smcap">Santanera</span>
è un bel giovanotto elegante, dal
tipo aristocratico.
</p>

<p class="speaker">
LUIGI
</p>

<p>
(<i>stringendo la mano a Dorina, gravemente e con
paterna affettuosità</i>) Presa la medicina?
</p>

<p class="speaker">
DORINA
</p>

<p>
Sì, Luigi: nove gocce.
</p>

<p class="speaker">
LUIGI
</p>

<p>
Brava! (<i>le bacia la mano, poi saluta Niccolino</i>)
Ciao! (<i>a Dorina</i>) Feroce la belva?
</p>

<p class="speaker">
DORINA
</p>

<p>
(<i>ridendo e rispondendo a Luigi mentre stringe la
mano a Santanera</i>) Ferocissima.
</p>

<p class="speaker">
SANTANERA
</p>

<p>
(<i>ammirando Dorina</i>) Splendida!
</p>

<p class="speaker">
DORINA
</p>

<p>
Mi sento così, così...
</p>

<p class="speaker">
SANTANERA
</p>

<p>
(<i>stringe la mano in silenzio a Niccolino, il quale
risponde in silenzio, rimanendo fisso nel pensiero
di prima</i>).
</p>

<p class="speaker">
DORINA
</p>

<p>
Sapete, Santanera, come è stato cattivo? (<i>indicando
Niccolino</i>) In un impeto tragico ha stracciato
l'<i>Italie</i> col vostro articolo.
</p>

<p>
<span class="pagenum" id="Page_226">[226]</span>
</p>

<p class="speaker">
SANTANERA
</p>

<p>
(<i>serio, lentamente, prende un altro giornale che
aveva in tasca e lo dà a Dorina</i>) Lo avevo promesso
alla marchesa Maranzani: lo dò a voi.
Alla marchesa ne porterò un altro domani.
</p>

<p class="speaker">
DORINA
</p>

<p>
Grazie!
</p>

<p class="speaker">
SANTANERA
</p>

<p>
Ci abbandonate e siete ilare, sorridente.
</p>

<p class="speaker">
DORINA
</p>

<p>
(<i>con un sospiro</i>) Vi rimpiangerò a Napoli.
</p>

<p class="speaker">
LUIGI
</p>

<p>
Salutatemi il Duca.
</p>

<p class="speaker">
SANTANERA
</p>

<p>
Scialarda e gli altri, verranno alla stazione.
</p>

<p class="speaker">
LUIGI
</p>

<p>
(<i>con gravità</i>) Ci sarà tutto il vostro pubblico;
tutta Roma. I vostri amici, i vostri ammiratori,
li vostri adoratori!
</p>

<p class="speaker">
DORINA
</p>

<p>
Come sono buoni! troppo buoni con me.
</p>

<p class="speaker">
GIUSEPPINA
</p>

<p>
(<i>che era uscita, rientra</i>) Il pranzo è pronto, signora.
</p>

<p class="speaker">
DORINA
</p>

<p>
Non vi dico di venire di là perchè oggi c'è un disordine
da far paura.
</p>

<p class="speaker">
LUIGI
</p>

<p>
(<i>guardando l'orologio</i>) Aspetterò. — Stasera ho
una seduta agli uffici, importantissima. Ma
pranzerò in fretta.
</p>

<p>
<span class="pagenum" id="Page_227">[227]</span>
</p>

<p class="speaker">
DORINA
</p>

<p>
Fo presto anch'io a pranzare. Poi, non ho fame.
</p>

<p class="speaker">
SANTANERA
</p>

<p>
(<i>che è andato vicino alla porta dalla quale deve
passare Dorina, levando dalla tasca una busta
con un ritratto</i>) Non ho voluto lasciarvi partire
senza il mio ritratto.
</p>

<p class="speaker">
DORINA
</p>

<p>
Oh, grazie. Com'è bello! Ma siete più carino voi!
(<i>guardando di dietro</i>) Non mi avete scritto niente?
</p>

<p class="speaker">
LUIGI
</p>

<p>
Sì; guardate lì. (<i>comicamente sospirando</i>) Si conserva
la negativa?
</p>

<p class="speaker">
DORINA
</p>

<p>
(<i>sfiorandogli il viso amabilmente col ritratto, come
percuotendolo</i>) Scioccone! (<i>va via ridendo</i>).
</p>

<p class="speaker">
SANTANERA
</p>

<p>
(<i>con un sospiro, seguendo Dorina collo sguardo</i>)
Un <i>bijou</i>!
</p>

<p class="speaker">
LUIGI
</p>

<p>
(<i>serio, a mezza voce, come pensando tra sè</i>) Un
<i>bijou</i>! (<i>sospirando</i>) di molto valore!
</p>

<p>
<span class="pagenum" id="Page_228">[228]</span>
</p>

<h3>
SCENA VI.
</h3>

<p class="min center">
<span class="smcap">Luigi, Niccolino, Santanera.</span>
</p>

<p class="speaker">
SANTANERA
</p>

<p>
(<i>gira per la stanza, guarda tutto, poi si avvicina
al pianoforte</i>).
</p>

<p class="speaker">
NICCOLINO
</p>

<p>
(<i>ad un tratto, scuotendosi e come risolvendosi si
avvicina a Luigi e gli dice, senza essere udito
da Santanera</i>) Sentiamo, legislatore, che cosa
diresti se io volessi sposare la Dori?
</p>

<p class="speaker">
LUIGI
</p>

<p>
(<i>fa un movimento brusco, poi tra il diplomatico
e il sentenzioso</i>) È per lo meno inutile sposare
una donna quando non è... (<i>con fine malizia</i>)
necessario. È Alessandro Dumas che parla.
</p>

<p class="speaker">
NICCOLINO
</p>

<p>
(<i>con collera sorda</i>) Ma quando invece...
</p>

<p class="speaker">
LUIGI
</p>

<p>
Capisco!... — Alessandro Dumas non ha detto
niente! Ma ti dico io che faresti uno sproposito!
</p>

<p class="speaker">
SANTANERA
</p>

<p>
(<i>trova uno spartito</i>) Oh la <i>Carmen</i>! La divina
<i>Carmen</i>! (<i>mentre Niccolino e Luigi parlano
fra di loro, Santanera facendo passare lo spartito,
suonerà a caso i motivi più noti della</i>
Carmen).
</p>

<p>
<span class="pagenum" id="Page_229">[229]</span>
</p>

<p class="speaker">
NICCOLINO
</p>

<p>
(<i>continuando il suo discorso con Luigi</i>) Molti
hanno fatto uno sproposito simile al mio e sono
felicissimi.
</p>

<p class="speaker">
LUIGI
</p>

<p>
(<i>sempre con molta gravità</i>) O fingono di esserlo,
perchè la gente rida meno. — Sai che si fanno
dei nomi?
</p>

<p class="speaker">
NICCOLINO
</p>

<p>
Esagerazioni.
</p>

<p class="speaker">
LUIGI
</p>

<p>
Può essere.
</p>

<p class="speaker">
NICCOLINO
</p>

<p>
Credi nel Duca, tu?
</p>

<p class="speaker">
LUIGI
</p>

<p>
(<i>pensa, poi sempre grave e sentenzioso</i>) Nel Duca?
no. Il Duca è un vecchio gentiluomo dieci
volte milionario: gliel'ho presentato io stesso
a Torino, la sera appunto del suo debutto. Se
n'è entusiasmato, ha speso e spende tesori, ma
credo appunto che la Dori non sia altro per
lui che... un oggetto di lusso, (<i>alludendo alla
vecchia età del Duca</i>) solamente di lusso. — Ma...
il guerriero? Il Mattìa?
</p>

<p class="speaker">
NICCOLINO
</p>

<p>
(<i>sorridendo</i>) Come il Duca.
</p>

<p class="speaker">
LUIGI
</p>

<p>
Cioè?
</p>

<p class="speaker">
NICCOLINO
</p>

<p>
Un oggetto di vanità.
</p>

<p>
<span class="pagenum" id="Page_230">[230]</span>
</p>

<p class="speaker">
LUIGI
</p>

<p>
Chi te lo ha detto?
</p>

<p class="speaker">
NICCOLINO
</p>

<p>
(<i>vivamente</i>) Lei stessa.
</p>

<p class="speaker">
LUIGI
</p>

<p>
Ah, benissimo! Lei infatti lo può sapere!...
</p>

<p class="speaker">
NICCOLINO
</p>

<p>
Credi pure: denari, santità e amanti che si affibbiano
alle donne, metà della metà!
</p>

<p class="speaker">
LUIGI
</p>

<p>
È verissimo: ma in certi casi, anche metà della
metà... è abbastanza!
</p>

<p class="speaker">
NICCOLINO
</p>

<p>
(<i>senza aver badato all'interruzione di Luigi</i>) Vuoi
un esempio? Fra i tanti nomi che si fanno, c'è
anche il tuo: — è vero?
</p>

<p class="speaker">
LUIGI
</p>

<p>
(<i>pausa</i>) Tutte le volte che mi hai fatto questa
domanda, ti ho dato la medesima risposta: no!
</p>

<p class="speaker">
NICCOLINO
</p>

<p>
Dunque vedi; come non è vero per te, può essere
non vero anche per gli altri.
</p>

<p class="speaker">
SANTANERA
</p>

<p>
(<i>suonando l'aria della</i> Carmen) Oh la Dori!... sublime!
</p>

<p class="speaker">
NICCOLINO
</p>

<p>
(<i>sente l'effetto della musica: con passione e trasporto</i>)
E poi, infine, che me ne importa? È
anche un po' colpa mia e le perdono tutto. Se
non posso lasciarla? l'ho nel sangue; l'amo, la
<span class="pagenum" id="Page_231">[231]</span>
odio, sono geloso! — Una delle tre: o divento
matto, o m'ammazzo, o la sposo, dunque...
</p>

<p class="speaker">
LUIGI
</p>

<p>
Dei tre mali, il minore, e la sposi. Ma diventerai
ridicolo.
</p>

<p class="speaker">
NICCOLINO
</p>

<p>
Non me ne importa.
</p>

<p class="speaker">
LUIGI
</p>

<p>
E tua madre?
</p>

<p class="speaker">
NICCOLINO
</p>

<p>
Non me ne importa.
</p>

<p class="speaker">
LUIGI
</p>

<p>
E l'Adelina?
</p>

<p class="speaker">
NICCOLINO
</p>

<p>
Ti piace?... Tu piaci a lei. — Se non lo sai, te lo
dico io e te l'abbandono!
</p>

<p class="speaker">
LUIGI
</p>

<p>
Ma tua madre?
</p>

<p class="speaker">
SANTANERA
</p>

<p>
(<i>suona un altro pezzo della</i> Carmen) Divina!
(<i>voltandosi</i>) Niccolino... oh, la Dori! (<i>si volta
e continua a suonare</i>).
</p>

<p class="speaker">
NICCOLINO
</p>

<p>
(<i>accalorandosi sempre di più</i>) Va bene; sarò diseredato,
lascierà tutto all'Adelina; tanto meglio
per te. Essa sarà molto ricca, e tu rasségnati.
Non me ne importa niente!
</p>

<p class="speaker">
LUIGI
</p>

<p>
Di modo che... io avrei tutto l'interesse a lasciarti
fare?
</p>

<p>
<span class="pagenum" id="Page_232">[232]</span>
</p>

<p class="speaker">
NICCOLINO
</p>

<p>
Ti dispenso anche da ogni scrupolo.
</p>

<p class="speaker">
LUIGI
</p>

<p>
Sei meraviglioso. E fino a quando penserai a
questo bel progetto?
</p>

<p class="speaker">
NICCOLINO
</p>

<p>
Come, fino a quando?
</p>

<p class="speaker">
LUIGI
</p>

<p>
Quanto ti durerà questa nuova frenesia?
</p>

<p class="speaker">
NICCOLINO
</p>

<p>
Fino a che non l'avrò sposata.
</p>

<p class="speaker">
LUIGI
</p>

<p>
Senti, Nicola: per quanto tu abbia perduta la testa,
potrei sperare ancora di riuscire a farti
capire la ragione. Ma non ti faccio altri discorsi,
non ti discuto neppure, non ti credo. Cose che
si dicono.... — Non ti credo!
</p>

<p class="speaker">
NICCOLINO
</p>

<p>
Non mi credi? Vedrai.
</p>

<p class="speaker">
LUIGI
</p>

<p>
Vedremo! Promettimi soltanto di non dir nulla
oggi alla Dori di queste tue belle aspirazioni.
</p>

<p class="speaker">
NICCOLINO
</p>

<p>
Perchè?
</p>

<p class="speaker">
LUIGI
</p>

<p>
Per non avertene a pentire domani; mettiamo
pure dopo domani!
</p>

<p class="speaker">
NICCOLINO
</p>

<p>
Vedrai.
</p>

<p>
<span class="pagenum" id="Page_233">[233]</span>
</p>

<p class="speaker">
LUIGI
</p>

<p>
Non vedremo niente!
</p>

<p class="speaker">
SANTANERA
</p>

<p>
(<i>alzandosi</i>) Io non ho mai imaginato nulla di più
delizioso, di più <i>charmant</i>.
</p>

<p class="speaker">
LUIGI
</p>

<p>
Della <i>Carmen</i>?
</p>

<p class="speaker">
SANTANERA
</p>

<p>
E della Dori.
</p>

<p class="speaker">
NICCOLINO
</p>

<p>
(<i>ha un impeto di rabbia e di gelosia — Luigi e
Santanera si guardano significativamente</i>).
</p>

<p class="speaker">
SANTANERA
</p>

<p>
(<i>ridendo del suo riso particolare; alzando il capo
chiudendo gli occhi</i>) Oh Nenè! (<i>movimento
dispettoso di Niccolino. — Santanera con un
gran sospiro</i>) Bisogna rassegnarsi.
</p>

<p class="speaker">
NICCOLINO
</p>

<p>
(<i>con impeto</i>) A che?
</p>

<p class="speaker">
SANTANERA
</p>

<p>
A vederla partire. Tu ardi (<i>indicando verso la
stanza di Dorina</i>), ma non accendi! (<i>ride c. s.</i>)
</p>

<p>
<span class="pagenum" id="Page_234">[234]</span>
</p>

<h3>
SCENA VII.
</h3>

<p class="min center">
Un <span class="smcap">Servitore</span>, due <span class="smcap">Facchini</span> e <span class="smcap lowercase">DETTI</span>; poi <i>Giuseppina</i>.
</p>

<p>
(<i>I due facchini si fermano vicino alla porta; il
servitore va a battere all'uscio della Dorina</i>).
</p>

<p class="speaker">
SERVO
</p>

<p>
Signora Giuseppina! Sono qui i facchini per la
roba da portare alla stazione!
</p>

<p class="speaker">
GIUSEPPINA
</p>

<p>
(<i>di dentro</i>) Vengo subito. (<i>servo va via</i>).
</p>

<p class="speaker">
SANTANERA
</p>

<p>
(<i>guardando i bauli e cantarellando mestamente
con significazione che irrita maggiormente Niccolino</i>)
«Oh dolce Napoli! Oh suol beato!...»
</p>

<p class="speaker">
GIUSEPPINA
</p>

<p>
(<i>con le chiavi dei bauli; ai facchini</i>). La signora
è arrabbiatissima. Dovevate venire più presto.
</p>

<p class="speaker">
FACCHINO
</p>

<p>
Eh c'è tempo!
</p>

<p class="speaker">
GIUSEPPINA
</p>

<p>
(<i>ha chiuso i bauli</i>) Allora questi prima di tutti. (<i>li
conta in fretta</i>) Uno, due... (<i>conta fino a sette</i>)
Sette capi.
</p>

<p class="speaker">
FACCHINO
</p>

<p>
Eh va bene!
</p>

<p class="speaker">
GIUSEPPINA
</p>

<p>
(<i>fa per uscire in fretta: Niccolino la ferma</i>).
</p>

<p>
<span class="pagenum" id="Page_235">[235]</span>
</p>

<p class="speaker">
NICCOLINO
</p>

<p>
(<i>piano</i>) Dunque? È irremovibile? Vuol partire
stasera?
</p>

<p class="speaker">
GIUSEPPINA
</p>

<p>
Figurarsi; non ha nemmeno pranzato per non
perdere tempo. Ha una smania, ha l'argento
vivo addosso! (<i>va via</i>).
</p>

<p class="speaker">
SANTANERA
</p>

<p>
(<i>guardando Niccolino, come sopra</i>) «Oh dolce Napoli!
Oh suol beato!».
</p>

<p class="speaker">
NICCOLINO
</p>

<p>
(<i>ha un impeto di furore contro Santanera; poi si
volta ai facchini; e dà loro in fretta del denaro</i>)
Andatevene! — Andate! via!
</p>

<p class="speaker">
FACCHINO
</p>

<p>
Eh, signorino?
</p>

<p class="speaker">
NICCOLINO
</p>

<p>
Siete pagati, andatevene!
</p>

<p class="speaker">
FACCHINO
</p>

<p>
Ma... signorino!
</p>

<p class="speaker">
NICCOLINO
</p>

<p>
(<i>spingendoli fuori</i>) Siete pagati tre volte: — Fuori!
Via!
</p>

<p class="speaker">
FACCHINI
</p>

<p>
(<i>scena muta fra di loro: vanno via</i>).
</p>

<p class="speaker">
NICCOLINO
</p>

<p>
(<i>si butta sul canapè, in fondo della scena, e vi rimane
cupo, muto</i>).
</p>

<p>
<span class="pagenum" id="Page_236">[236]</span>
</p>

<h3>
SCENA VIII.
</h3>

<p class="min center">
<span class="smcap">Niccolino</span>, <span class="smcap">Luigi</span> e <span class="smcap">Santanera</span>.
</p>

<p class="speaker">
SANTANERA
</p>

<p>
(<i>ha paura che Niccolino faccia una scenata anche
contro di lui. Prende il cappello per andarsene,
guardando Niccolino con diffidenza, ma sempre
grave, con fare molto signorile. — Piano a
Luigi</i>) Diventa matto.
</p>

<p class="speaker">
LUIGI
</p>

<p>
Matto pericoloso: sai che cosa minaccia alla Dori?
Di sposarla.
</p>

<p class="speaker">
SANTANERA
</p>

<p>
(<i>ridendo c. s.</i>) Oh, definitivamente?
</p>

<p class="speaker">
LUIGI
</p>

<p>
E con tutti gli onori.
</p>

<p class="speaker">
SANTANERA
</p>

<p>
Ma... non gli hai fatto la cronaca?
</p>

<p class="speaker">
LUIGI
</p>

<p>
(<i>sorridendo</i>) Dice... che io parlo per gelosia!
</p>

<p class="speaker">
SANTANERA
</p>

<p>
È un colmo. Ma tu? (<i>sorride guardandolo come
per fargli capire che gli avrebbe potuto rivelare
di avere avuto una relazione colla Dori</i>).
</p>

<p class="speaker">
LUIGI
</p>

<p>
(<i>con molta importanza</i>) Io? Primo: non è vero! — Secondo:
fosse vero, non lo direi. — Terzo:
<span class="pagenum" id="Page_237">[237]</span>
fosse vero e glielo dicessi, sarebbe una ragione
di più. Del resto io ho parlato a Nicola molto
chiaro, molto franco e non ho rimorsi. Gli ho
detto del ridicolo, di sua madre, del suo avvenire.
</p>

<p class="speaker">
SANTANERA
</p>

<p>
Non vuol capir niente?
</p>

<p class="speaker">
LUIGI
</p>

<p>
Per capire, capisce, ma non vuol intendere. Gli
ho detto del Duca, non ci crede.
</p>

<p class="speaker">
SANTANERA
</p>

<p>
E del Mattìa?
</p>

<p class="speaker">
LUIGI
</p>

<p>
Non ci crede. (<i>Santanera lo guarda con stupore</i>)
Glielo ha detto la Dori che non è vero.
</p>

<p class="speaker">
SANTANERA
</p>

<p>
Allora lascia che prenda moglie. Ha la fede necessaria.
</p>

<p>
<span class="pagenum" id="Page_238">[238]</span>
</p>

<h3>
SCENA IX.
</h3>

<p class="min center">
<span class="smcap">Dorina e Detti.</span>
</p>

<p class="speaker">
DORINA
</p>

<p>
(<i>con tono languido</i>) Non ho pranzato, sapete?
</p>

<p class="speaker">
LUIGI
</p>

<p>
Male.
</p>

<p class="speaker">
SANTANERA
</p>

<p>
Malissimo.
</p>

<p class="speaker">
DORINA
</p>

<p>
Avevo tante cose... (<i>con un brivido</i>) Un freddo
di là. Non vedo l'ora di essere a posto. (<i>vede
ancora i bauli, ecc.</i>) Come? Ancora tutto qui?
(<i>chiamando</i>) Giuseppina!
</p>

<p class="speaker">
NICCOLINO
</p>

<p>
(<i>alzandosi ed avanzandosi colla faccia stravolta,
la voce grossa e un po' titubante</i>) Sono stato io...
</p>

<p class="speaker">
DORINA
</p>

<p>
(<i>vivamente</i>) Voi? — Ma per qual ragione?
</p>

<p class="speaker">
NICCOLINO
</p>

<p>
Non voglio... ve ne supplico: aspettate a partire.
</p>

<p class="speaker">
DORINA
</p>

<p>
Oh, sentite, caro amico, finora ho portato pazienza,
ma adesso passate la misura. Ho deciso di
partire, partirò, e non so per quale ragione voi
veniate a fare il padrone in casa mia. Non ve
ne ho dato nessun diritto. Avete mandato via
i facchini? Andateli a richiamare.
</p>

<p>
<span class="pagenum" id="Page_239">[239]</span>
</p>

<p class="speaker">
LUIGI
</p>

<p>
(<i>per calmarla</i>) Avete ragione.
</p>

<p class="speaker">
NICCOLINO
</p>

<p>
(<i>che ha preso il paltò e il cappello</i>) Quello che
volevo dirvi... meglio così... perchè non avete
cuore. No!... andate a Napoli, dove volete, con
chi volete!
</p>

<p class="speaker">
LUIGI
</p>

<p>
Nicola, basta.
</p>

<p class="speaker">
NICCOLINO
</p>

<p>
Sì, capisco tutta questa vostra ostinazione, questa
vostra fretta (lo ha detto anche la Giuseppina),
questa vostra smania di partire! — Mi avete
aperto gli occhi e in tempo. Siete tutta civetteria,
tutta falsità: il vostro cuore, i vostri nervi,
i vostri languori, — sì — e mi avete guarito,
perchè sono stufo, stufo di essere ridicolo per
voi, — ed ora, non mi vedrete mai più! (<i>va
via furioso</i>).
</p>

<p class="speaker">
DORINA
</p>

<p>
(<i>con voce languida e lamentevole</i>) Nenè...
</p>

<p class="speaker">
LUIGI
</p>

<p>
Lasciatelo andare.
</p>

<p class="speaker">
SANTANERA
</p>

<p>
Si fa troppo pericoloso.
</p>

<p class="speaker">
DORINA
</p>

<p>
(<i>con affettata inquietudine</i>) Ho paura, cosa farà?
</p>

<p class="speaker">
LUIGI
</p>

<p>
Una passeggiata e poi a pranzare.
</p>

<p class="speaker">
DORINA
</p>

<p>
Non lo vedrò più, davvero?
</p>

<p>
<span class="pagenum" id="Page_240">[240]</span>
</p>

<p class="speaker">
LUIGI
</p>

<p>
Se partite subito, no.
</p>

<p class="speaker">
SANTANERA
</p>

<p>
(<i>serio</i>) Si è troppo compromesso in faccia nostra.
</p>

<p class="speaker">
LUIGI
</p>

<p>
Sapete che cosa vi minaccia?... Di sposarvi!
</p>

<p class="speaker">
DORINA
</p>

<p>
(<i>sempre flebile e coll'aria di sentirsi poco bene</i>)
Lo ha detto anche a me; ma per scherzare.
</p>

<p class="speaker">
LUIGI
</p>

<p>
No, no, con me diceva sul serio!
</p>

<p class="speaker">
SANTANERA
</p>

<p>
Marchesa Carmen!
</p>

<p class="speaker">
DORINA
</p>

<p>
(<i>sempre amabile, ma con intenzione</i>) No; in tal
caso... Marchesa Dori. (<i>ha un altro brivido di
freddo</i>) Mi ha fatto male ad inquietarmi. (<i>si
avvia lentamente verso il canapè</i>) Ho freddo.
</p>

<p class="speaker">
SANTANERA
</p>

<p>
(<i>le va a prendere la pelliccia, ecc., e l'aiuta a
vestirla, poi la Dori si butta sul canapè — Luigi
e Santanera la coprono con uno scialle</i>) Riposate
un poco.
</p>

<p class="speaker">
LUIGI
</p>

<p>
A partire avete tempo fino alle undici.
</p>

<p class="speaker">
DORINA
</p>

<p>
(<i>con uno sguardo riconoscente</i>) Sì...
</p>

<p class="speaker">
SANTANERA
</p>

<p>
Intanto noi andremo a pranzo. Poi ci vedremo
alla stazione.
</p>

<p>
<span class="pagenum" id="Page_241">[241]</span>
</p>

<p class="speaker">
DORINA
</p>

<p>
Buon Luigi... (<i>si preme la fronte colle mani</i>).
</p>

<p class="speaker">
LUIGI
</p>

<p>
(<i>che aiutato da Santanera l'ha accomodata sul canapè,
dà un vaso con dei fiori a Santanera indicandogli
di portarlo lontano</i>) L'odore dei fiori
potrebbe farle male. (<i>abbassando il lume della
lucerna</i>) Così?
</p>

<p class="speaker">
DORINA
</p>

<p>
Grazie.
</p>

<p class="speaker">
LUIGI
</p>

<p>
Se non vi sentite bene, partite domani.
</p>

<p class="speaker">
DORINA
</p>

<p>
Oh, come si fa?
</p>

<p class="speaker">
LUIGI
</p>

<p>
Proprio no?
</p>

<p class="speaker">
SANTANERA
</p>

<p>
Inflessibile?
</p>

<p class="speaker">
DORINA
</p>

<p>
Come si fa?...
</p>

<p>
(<i>Santanera e Luigi le baciano la mano e vanno via
in punta di piedi</i>).
</p>

<p>
<span class="pagenum" id="Page_242">[242]</span>
</p>

<h3>
SCENA X.
</h3>

<p class="min center">
<span class="smcap">Dorina</span> sola, poi <span class="smcap">Giuseppina</span>, poi <span class="smcap">Niccolino</span>.
</p>

<p class="speaker">
DORINA
</p>

<p>
(<i>quando sono usciti sorride cogli occhietti vivi:
si accerta che sono proprio andati via, poi si
alza di colpo dal canapè</i>) Auf! Finalmente!
</p>

<p class="speaker">
GIUSEPPINA
</p>

<p>
Si parte dunque?
</p>

<p class="speaker">
DORINA
</p>

<p>
Chi sa?
</p>

<p class="speaker">
GIUSEPPINA
</p>

<p>
Si parte soli?
</p>

<p class="speaker">
DORINA
</p>

<p>
(<i>la guarda ridendo con malizia</i>).
</p>

<p class="speaker">
GIUSEPPINA
</p>

<p>
Viene il signor tenente Mattìa?
</p>

<p class="speaker">
DORINA
</p>

<p>
Che! Niente seccatori!
</p>

<p class="speaker">
GIUSEPPINA
</p>

<p>
E il signor marchese?
</p>

<p class="speaker">
DORINA
</p>

<p>
Vattene che egli ritorna. (<i>con malizia</i>) Ma non ti
sei accorta che è appunto perchè egli possa ritornare,
che ho voluto essere sola? (<i>con un gesto
graziosissimo la spinge verso la porta</i>) Ah,
Nenè! Chi avrebbe detto che tu saresti stato il
mio trionfo, tu che non hai saputo, che non hai
voluto saperne di me allora, e adesso...
</p>

<p>
<span class="pagenum" id="Page_243">[243]</span>
</p>

<p class="speaker">
NICCOLINO
</p>

<p>
(<i>entra difilato come uno che ha preso una grande
risoluzione</i>) Dori...
</p>

<p class="speaker">
DORINA
</p>

<p>
Vi aspettavo!
</p>

<p class="speaker">
NICCOLINO
</p>

<p>
Volete sposarmi?
</p>

<p class="speaker">
DORINA
</p>

<p>
Sentite: voi mi avete fatto una proposta, alla quale
devo rispondere molto seriamente. Mi trovate
anche in un momento di sincerità, ed è bene.
Io dunque voglio parlarvi sinceramente, perchè,
credetelo, io vi sono ancora amica. — Se voi siete
stato brutale, almeno siete stato sincero e colle
mie illusioni e colle mie speranze... voi eravate
nel vero, ed io nel falso. — Ho sofferto, ho molto
sofferto; ma poi ho pensato che il mondo, il quale
non aveva fatto niente per me, non meritava
nè le mie lacrime, nè i miei rimorsi, — e mi sono
messa a combatterlo, colle mie arti, colla mia
furberia; ed ho vinto anche voi, senza volerlo,
senza saperlo. Ma ora che mi vedete come sono,
come quando vi ero indifferente, — ora che ho
perduto l'incanto, tornate ragionevole, e andiamo
ognuno per la nostra strada. Siamo stati infelici
tutte le volte che ci siamo incontrati. Non
è la Carmen, non è nemmeno la Dori, è proprio
Dorina che vi parla.
</p>

<p class="speaker">
NICCOLINO
</p>

<p>
Ma non capite che così... vi amo anche di più?
<span class="pagenum" id="Page_244">[244]</span>
Ma lasciatemi almeno il tempo di cercare, di
tentare, di persuadervi, di convincervi...
</p>

<p class="speaker">
DORINA
</p>

<p>
(<i>con grazia</i>) E di commuovermi?
</p>

<p class="speaker">
NICCOLINO
</p>

<p>
Sì; se avete un po' di cuore.
</p>

<p class="speaker">
DORINA
</p>

<p>
Dunque, se mi ostinassi a partire stasera... non
ne avrei proprio? (<i>si guardano. Dorina sorride
con grazia, con malizia civettuola</i>).
</p>

<p class="speaker">
GIUSEPPINA
</p>

<p>
(<i>entra dalla comune</i>).
</p>

<p class="speaker">
DORINA
</p>

<p>
(<i>si volta a Giuseppina</i>) Che c'è?
</p>

<p class="speaker">
GIUSEPPINA
</p>

<p>
C'è signora, che del portiere io non mi fido: non
capisce niente. Secondo il solito... (<i>fa capire
che è ubriaco</i>) Andrà certo perduta della gran
roba.
</p>

<p class="speaker">
DORINA
</p>

<p>
(<i>a Niccolino</i>) Vedete, le vostre prodezze!
</p>

<p class="speaker">
NICCOLINO
</p>

<p>
(<i>vivamente</i>) Dunque, Dori?
</p>

<p class="speaker">
GIUSEPPINA
</p>

<p>
Direi anch'io di aspettare. (<i>alludendo al portiere</i>)
Con quell'uomo? Si figuri!
</p>

<p class="speaker">
DORINA
</p>

<p>
(<i>incertissima</i>) Ma... se... bisognerebbe almeno telegrafare
al Duca.
</p>

<p>
<span class="pagenum" id="Page_245">[245]</span>
</p>

<p class="speaker">
NICCOLINO
</p>

<p>
Sì, sì, telegrafate subito! Dori, Dorina mia!
</p>

<p class="speaker">
DORINA
</p>

<p>
Ah, Dorina? — <i>Mia</i>? Troppo presto!
</p>

<p class="speaker">
NICCOLINO
</p>

<p>
Non perdiamo tempo, dunque... Telegrafate!
</p>

<p class="speaker">
DORINA
</p>

<p>
(<i>sempre incerta</i>) Non ho nemmeno l'occorrente...
</p>

<p class="speaker">
NICCOLINO
</p>

<p>
(<i>le dà la carta</i>) Ecco la carta.
</p>

<p class="speaker">
DORINA
</p>

<p>
(<i>c. s.</i>) Badate che... anche se mi fermo, non vuol
dire; anzi, mi fermo per persuadervi che sarebbe
uno sproposito per tutti e due.
</p>

<p class="speaker">
NICCOLINO
</p>

<p>
Fate presto, scrivete. Discuteremo poi.
</p>

<p class="speaker">
DORINA
</p>

<p>
Capirete... ci sarebbero molte condizioni.
</p>

<p class="speaker">
NICCOLINO
</p>

<p>
Le accetto tutte!
</p>

<p class="speaker">
DORINA
</p>

<p>
Io sono sicura del mio impresario: e se voi invece,
un bel giorno, mi protestate?
</p>

<p class="speaker">
NICCOLINO
</p>

<p>
Vi darò tutte le garanzie!
</p>

<p class="speaker">
DORINA
</p>

<p>
(<i>guardando Giuseppina</i>) E che cosa si telegrafa?
</p>

<p>
<span class="pagenum" id="Page_246">[246]</span>
</p>

<p class="speaker">
GIUSEPPINA
</p>

<p>
Trattenuta — leggera indisposizione. — Verrò domani.
</p>

<p class="speaker">
NICCOLINO
</p>

<p>
No! trattenuta improvvisamente... scriverò domani.
(<i>Dandole il lapis della sua catenella</i>).
</p>

<p class="speaker">
DORINA
</p>

<p>
(<i>nel prenderlo gli stringe colla catena il dito o
la mano</i>).
</p>

<p class="speaker">
NICCOLINO
</p>

<p>
Ahi!
</p>

<p class="speaker">
DORINA
</p>

<p>
E al caso, stringerò anche più forte: ognuno deve
avere la catena che si merita!
</p>

<p class="speaker">
GIUSEPPINA
</p>

<p>
(<i>tra sè</i>) Ho capito: vado a disfare le valigie (<i>va
via</i>).
</p>

<p class="speaker">
DORINA
</p>

<p>
(<i>scrivendo</i>) ... indisposizione...
</p>

<p class="speaker">
NICCOLINO
</p>

<p>
(<i>dettando</i>) Scriverò...
</p>

<p class="speaker">
DORINA
</p>

<p>
(<i>scrivendo</i>) Verrò domani. C'è sempre tempo di
mandarne un altro.
</p>

<p class="speaker">
NICCOLINO
</p>

<p>
(<i>prendendo il dispaccio</i>) Lo porto io e... mi lasciate
tornare?... Sì?... Mi lasciate tornare?
</p>

<p class="speaker">
DORINA
</p>

<p>
Tornerete... domattina.
</p>

<p>
<span class="pagenum" id="Page_247">[247]</span>
</p>

<p class="speaker">
NICCOLINO
</p>

<p>
(<i>con un atto supplichevole</i>) Vi prego, vi supplico,
Dori... Vedete bene...
</p>

<p class="speaker">
DORINA
</p>

<p>
No, no; domattina.
</p>

<p class="speaker">
NICCOLINO
</p>

<p>
(<i>con grande passione e calore</i>) Dori, Dorina...
</p>

<p class="speaker">
DORINA
</p>

<p>
No, mio caro. Dori non l'avete voluta; Dorina
nemmeno: al caso... bisognerà aspettare quando
sarò marchesa!
</p>

<p class="pad2 center large">
<span class="smcap">Fine.</span>
</p>

<div class="tnote">
<p class="tntitle">
Nota del Trascrittore
</p>

<p>
Ortografia e punteggiatura originali sono state mantenute, correggendo senza annotazione
minimi errori tipografici.
</p>

<p class="covernote">
Copertina creata dal trascrittore e posta nel pubblico dominio.
</p>
</div>

</body>
</html>
